AKWUKWỌ MBU Onye ihe nāgara nke-ọma ka madu ahu bu nke nējeghi ije na ndumọdu ndi nēmebi iwu,Nke nēguzoghi kwa n'uzọ ndi nmehie,Nke nānọghi kwa n'ọnọdu ndi nākwa emò.
Kama n'iwu Jehova ka ihe-utọ-ya di;Ọ bu kwa n'iwu-Ya ka ọ nātughari uche ehihie na abali.
Nke nāmi nkpuru-ya na mb͕e-ya,Ọzọ, akwukwọ-ya adighi-akpọnwu;Ihe ọ bula kwa nke ọ nēme, ọ nēme ka ọ ga nke-ọma.
Kama ha di ka ib͕ob͕o-ọka nke ifufe nēfesa.
N'ihi nka ndi nēmebi iwu agaghi-eguzosi ike n'ikpé,Ndi-nmehie agaghi-eguzosi kwa ike na nzukọ ndi ezi omume.
N'ihi na Jehova mara uzọ ndi ezi omume:Ma uzọ ndi nēmebi iwu gāla n'iyì.
N'ìhi gini ka mba nile meworo oké nkpọtu?
N'ìhi gini ka ndi nile di n'uwa nātughari ihe-efu n'uche?
Ndi-eze nke uwa nēguzo onwe-ha,Ndi-isi nāb͕akọta kwa ìzù,Imegide Jehova, na imegide onye-Ya etere manu, si, Ka ayi tijie ab͕u nile ha,Tufue udọ̀ nile ha n'aru ayi.
Onye nānọdu n'elu-igwe nāchi ọchì:Onye-nwe-ayi nākwa ha emò.
Mb͕e ahu Ọ gāgwa ha okwu n'iwe-Ya,Ọ bu kwa n'iwe-Ya di ọku ka Ọ gēme ka ha ma jijiji: Ma Mu onwem emewo ka ezem guzosie ikeN'elu Zaion, bú ugwu nsọm.
M'gākọ akukọ bayere ukpuru:Jeohva sirim, Ọkparam ka gi onwe-gi bu;Mu onwem amuwo gi ta.
Riọm, na agamenye gi mba nile ka ha buru ihe-nketa-gi,Na nsọtu uwa ka ha buru ihe-onwunwe-gi.
I gēji nkpa-n'aka ígwè tijisi ha;Dika ihe ọkpu-ite kpuru ka agātupia ha.
Ma ub͕u a, ndi-eze, nwenu uche:Ka adọ unu aka na nti, ndi-ikpe nke uwa.
Werenu egwu fè Jehova òfùfè,Were-kwa-nu ọma-jijiji tegharia egwú ọṅù.
Sutunu onye arọputaworo ọnu, ka ọ ghara iwe iwe, unu we la n'iyì n'uzo,N'ihi na iwe-ya gēre ọku na mb͕e ntà.
Ndi ihe nāgara nke-ọma ka ha bu, bú ndi nile nāb͕abà nime ya.
Abù Ọma Devid, mb͕e o siri n'iru Absalom nwa-ya b͕alaga.
Jehova, le otú ndi nākpab͕um bara uba!
Chineke.
Ma Gi onwe-gi, Jehova, bu ọta buruburum,Na nsọpurum, na onye nēbuli isim elu.
Ejim olum kpọkue Jehova,O we zam site n'ugwu nsọ Ya.
Mu onwem dinara ala, raru ura;Etetaram; n'ihi na Jehova nākwagidem.
M'gaghi-atu egwu ìgwè ndi nkem anāpughi iguta aguta,Ndi doworo onwe-ha imegidem buruburu.
Bilie, Jehova; zọputam, Chinekem:N'ihi na I tiwo ndi-irom nile ihe na ǹtì;I tipiawo ezé ndi nēmebi iwu.
Jehova nwe nzọputa:Ka ngọzi-Gi dikwasi ndi-Gi.
Selah
Abù Ọma nke diri Onye-isi Abù; n'ubọ-akwara.
Abù Ọma Devid.
Mb͕e m'kpọrọ, Gi zam, Chineke nke ezi omumem;I nyewom ebe sara mbara mb͕e m'nọ na nkpà:Merem amara, nuru ekperem.
Umu madu, rùe ole mb͕e ka nsọpurum gāghọ itiye n'ọnọdu-ihere?
Unu nāhu ihe-efu n'anya, nāchọ okwu-ugha.
Ma maranu na Jehova ekewaputaworo Onwe-ya onye-ebere:Jehova nānu mb͕e m'kpọkuru Ya.
Manu jijiji, emehie-kwa-la:Sinu otú a n'obi-unu n'elu ihe-ndina-unu, we dere du.
Selah Chuanu àjà ezi omume,Tukwasi-kwa-nu obi na Jehova.
Jehova, bulie ìhè iru-Gi ka ọ mukwasi ayi.
I tiyewo ọṅù n'obim,Kari nke ha nwere na mb͕e ọka-ha na manya-vine ọhu ha ji aba uba.
N'udo ka m'gēji otù mb͕e ahu dina ala, raru ura:N'ihi na Gi onwe-gi, Jehova, nání Gi, nēme ka m'biri na ntukwasi-obi.
Abù Ọma nke diri Onye-isi Abù; nke agābù n'ib͕u Ọjà.
Abù Ọma Devid.
Ge nti n'okwu-ọnum, Jehova,Ghọta ntughari-uchem.
Gi, Ezem, na Chinekem:N'ihi na ọ bu Gi ka m'nēkpere.
Jehova, n'ututu ka I gānu olum;N'ututu ka m'gēdoro Gi ekperem n'usoro, che kwa nche.
N'ihi na ọ bughi Chineke nke nmebi-iwu nātọ utọ ka I bu:Ihe ọjọ agaghi-anọ dika ọbia n'ebe I nọ.
Ndi nānya isi agaghi-eguzo onwe-ha n'anya-Gi:I kpọrọ ndi nile nālu ajọ ihe asì.
I gēme ka ndi nile nēkwu okwu-ugha la n'iyì:Madu nke bu onye-ọbara na onye- aghughọ, Jehova nākpọ ya onye-árú.
Ma mu onwem, n'uba nke ebere-Gi ka m'gābà n'ulo-Gi:M'gākpọ isi ala n'ebe ulo uku nsọ Gi di n'egwu-Gi.
Jehova, dubem n'ezi omume-Gi n'ihi ndi nēchem anwu;Me ka uzọ-Gi zie ezi n'irum.
N'ihi na ọ dighi ihe nke nēguzosi ike di n'ọnu-ya;Ime-ha bu ila-n'iyì nile:Ílì ghere oghe ka akpiri-ha bu;Ha nēkwu okwu ire-utọ.
Ma ha ikpe, Chineke;Ka ha da ada site na ndum-ọdu nile ha:N'uba nke njehie nile ha nupu ha;N'ihi na ha anupuwo isi imegide Gi.
Ma ka ndi nile ndi nābabà nime Gi ṅuria,Ka ha tie nkpu ọṅù rue mb͕e ebighi-ebi, n'ihi na I nēkpuchi ha ǹdò:Ọzọ, ka obi nke ndi nāhu aha-Gi n'anya tọ ha utọ nime Gi.
N'ihi na Gi onwe-gi nāgọzi onye ezi omume;Jehova, I ji otú ihe-ya si atọ Gi utọ b͕a ya buruburu dika ọta uku.
Abù Ọma nke diri Onye-isi Abù; n'ubọ-akwara, n'elu Octave.
Abù Ọma Devid.
Jehova, Abalaram nba n'iwe-Gi,Adọ-kwa-lam aka na nti n'ọnuma-Gi.
Merem amara, Jehova; n'ihi na onye taworo aru ka m'bu:Mem ka m'diri ndu, Jehova; n'ihi na ọkpukpum nile nāma jijiji.
Nkpuru-obim nāma kwa jijiji nke-uku:Ma Gi onwe-gi, Jehova, rùe ole mb͕e?
Lata, Jehova, dọputa nkpuru-obim:Zọputam n'ihi ebere-Gi.
N'ihi na ọ dighi ncheta-Gi di n'ọnwu:Nime ala-mọ ònye gēkele Gi?
Adọb͕uwom onwem n'ọlu n'ize-umem;Kwa-abali ka m'nēme ka ihe-ndinam se n'elu anya-mirim;Ejim anya-mirim de ihe m'ji edina.
Anyam emebiwo site na nkpasu-iwem dika uwe nla mebiri;Ọ kawo nká n'hi ndi-nkpab͕um nile.
Si n'ebe m'nọ wezuga onwe-unu, unu nile ndi nālu ajọ ihe;N'ihi na Jehova anuwo olu ákwám.
Jehova anuwo arirọ-amaram;Jehova gānara ekperem.
Ihere gēme ndi-irom nile, ha gāma kwa jijiji nke-uku:Ha gālaghachi azu, ihere gēme ha na mberede.
Shiggaion nke Devid, nke ọ bùkuru Hehova, bayere okwu Kush, bú onye Benjamin.
Jehova, bú Chinekem, na Gi ka m'b͕abàworo:Zọputam n'aka ndi nile nēsob͕um, naputakwam n'aka-ha: Ka ọ ghara idọka nkpuru-obim dika ọdum,Nētipia ya, mb͕e onye-nnaputa adighi.
Jehova, bú Chinekem, ọ buru na emewom nka;Ọ buru na ajọ omume di n'ọbu-akam abua; Ọ buru na enyeghachiwom onye mu na ya di n'udo ihe ọjọ;(Kama nke ahu, adọputawom onye nākpab͕um n'efu:) Ka onye-iro chua mkpuru-obim, rue ya aru;Ka ọ zọda kwa ndum n'ala,Me ka nsọpurum biri n'ájá.
Selah Bilie, Jehova, n'iwe-Gi,Welie Onwe-gi elu imegide nrubiga-ókè-iwe nke ndi nākpab͕um:Teta-kwa-ram; I nyewo ikpé iwu.
Ka nzukọ nke ndi nile di n'uwa di kwa Gi buruburu:Gi laghachi kwa n'ebe di elu n'elu ya.
Jehova nēkpe ndi nile di iche iche ikpe:Kpem ikpe, Jehova, dika ezi omumem si di, na dika izu-okèm si di nke di nimem.
Biko, kwe ka ihe ọjọ nke ndi nēmebi iwu gwusia, ma me ka onye ezi omume guzosie ike:N'ihi na onye nānwa obi nile na akuru nile ka Chineke, bú Onye ezi omume, bu.
Chineke,Bú Onye nāzọputa ndi obi-ha ziri ezi.
Chineke bu onye-ikpe nēme ezi omume,Ọ bu kwa Chineke nke nēwe iwe kwa-ubọchi.
Ya ka ọ di nkọ;Ọ zọwo uta-Ya ukwu ikwe ya, dozie ya ib͕a.
O doziworo ihe nile nke ọnwu;Ọ nēme àkú-Ya ka ha buru ihe nēre ọku.
Le, ime ajọ ihe nēme ya;Ọ turuwo kwa ime nmeb͕u, muputa okwu-ugha.
Olùlù ka o gwuworo, gwuputa ya,O we da n'ebe-nbibi nke ọ nēme.
Nmeb͕u-ya gābiaghachi n'isi-ya,Ọ bu kwa n'opu-n'isi-ya ka ihe-ike-ya gāridakwasi.
M'gēkele Jehova dika ezi omume-Ya si di:M'gābùku kwa aha Jehova, bu Onye kachasi ihe nile elu, abù ọma.
Abù Ọma nke diri Onye-isi Abù; n'elu Gittith.
Abù Ọma Devid.
Jehova, Onye-nwe-ayi,Le otú aha-Gi di ebube n'uwa nile!
Gi Onye tiyeworo ebube-Gi n'elu ígwé.
I siwo n'ọnu umu-ntakiri na umu nāṅu ara tọ ntọ-ala ike,N'ihi ndi-nkpab͕u-Gi,Ime ka onye-iro na onye nābọ̀ ọ́bọ̀ kwusi.
Mb͕e m'huru elu-igwe-Gi, bú ọlu nkpisi-aka-Gi,Ọnwa na kpakpando nile, nke I doziworo; Gini ka madu bu, na I nēcheta ya;Na nwa nke madu, na I nēleta ya?
I we me ya ka ọ fọduru ya nke-ntà ibu Chineke,I ji kwa nsọpuru na ima-nma kpube ya n'isi dika okpu-eze.
I nēme ya ka ọ nāchi ọlu nile nke aka-Gi abua;Ihe nile ka I doro n'okpuru ukwu-ya abua: Ewu na aturu na ehi, ha nile,Ha na anu ọhia; Nnunu elu-igwe, na azù nile nke oké osimiri,Bú ihe nke nāgabiga n'uzọ nile nke oké osimiri nile.
Jehova, Onye-nwe-ayi,Le otú aha-Gi di ebube n'uwa nile!
Abù Ọma nke diri Onye-isi Abù; n'elu Muth-labben.
Abù Ọma Devid.
M'gēji obim nile kele Jehova;M'gākọ kwa akukọ oké ọlu-Gi nile.
M'gāṅuri ọṅu, obim gātọkwam utọ, nime Gi:M'gābùku aha-Gi abù ọma, Gi Onye kachasi ihe nile elu; Mb͕e ndi-irom laghachiri azu,Su ngọngọ, si kwa n'iru Gi la n'iyì.
N'ihi na I kpewo ikpem ziri ezi na okwu-ikpem;I nọduru n'oche-eze, buru onye-ikpe nēme ezi omume.
I basiwo mba nile ọzọ nba, I mewo ka ndi nēmebi iwu la n'iyì,I hichapuwo aha-ha rue mb͕e nile ebighi-ebi.
Ndi-iro agwusiwo, ha bu nkpọnkpọ ebe rue mb͕e ebighi-ebi;Ọzọ, obodo nile nke I ropuworo,Ncheta-ha, ọbuná nke obodo ahu, alawo n'yì.
Ma Jehova nānọdu dika eze rue mb͕e ebighi-ebi:O doziwo oche-eze-Ya ikpe ikpe.
Ya onwe-ya gēkpe uwa dum madu bi ikpe n'ezi omume,Ọ gēkpe ndi nile di n'uwa ikpe n'izi-ezi.
Jehova bu-kwa-ra onye anāzọpia ulo-elu,Bú ulo-elu nke diri mb͕e nile nke nkpà; Ọzọ, ndi mara aha-Gi gātukwasi Gi obi;N'ihi na I rapughi ndi nāchọ Gi, Jehova.
Bùkuenu Jehova abù ọma, bú Onye bi na Zaion:Gosinu omume-Ya nile n'etiti ndi nile di iche iche.
N'ihi na Onye nājuta ọbara ndi eb͕uru eb͕u echetawo ha:O chezọghi iti-nkpu nke ndi ewedara n'ala.
Merem amara, Jehova;Hu nweda-n'alam nke sitere n'aka ndi nākpọm asì,Gi Onye nēbulim elu site n'ọnu-uzọ-ama ọnwu; Ka m'we kọ akukọ otuto-Gi nile:N'ọnu-uzọ-ama nile nke ada Zaion,Ka m'ṅuria ọṅu na nzọputa-Gi.
Mba nile ọzọ emikpuwo n'olùlù ha mere:N'ub͕u nke ha zobere ka anānwude ukwu-ha.
Jehova emewo ka amara Ya onwe-ya, ezi ikpe ka O kpeworo:N'ọlu nke ọbu-aka-ya abua ka amaworo onye nēmebi iwu dika n'ọnyà.
Higgaion.
Selah Ndi nēmebi iwu gālaghachi n'ala mọ,Bú mba nile ndi nēchezo Chineke.
N'ihi na ọ bughi rue mb͕e ebighi-ebi ka agēchezọ ob͕eye,Olile-anya nke ndi di ume-ala n'obi agaghi-ala n'iyì rue mb͕e ebighi-ebi.
Bilie, Jehova; ekwela ka madu di ike:Ka ekpe mba nile ikpe n'iru Gi.
Jehova, doro ha ihe-egwu:Ka mba nile mara na nání madu ka ha bu.
Selah
Jehova, n'ìhi gini ka I nēguzo nēbe di anya?
N'ìhi gini ka I nēzobe Onwe-gi na mb͕e nile nke nkpà?
Site na npako nke onye nēmebi iwu ka anāchu onye ewedara n'ala ọku ọku;Anējide ha na nzube nile nke ha chère.
N'ihi na onye nēmebi iwu anyawo isi n'ihe nkpuru-obi-ya nāchọsi ike,Onye nērita urù nēzighi ezi ka ọ gọziwo-kwa-ra, o lelìwo Jehova.
Onye nēmebi iwu, ka imi-ya si di elu, nāsi, Ọ dighi ajuju Ọ gāju.
Nzube-ya nile nāsi, ọ dighi Chineke ọ bula di.
Uzọ-ya nile di ike na mb͕e nile;Ikpé-Gi nile di n'ebe di elu kari èbe anya-ya gēru:Ndi nile nākpab͕u ya, ọ nāpù megide ha na nleli.
Agaghi-ewezugam n'ọnọdum:Rue ọb͕ọ nile ọ dighi mb͕e m'gānọ n'ọdi-njọ.
N'okpuru ire-ya ka nmeb͕u na ajọ ihe di.
N'ebe-nzuzo nile ka ọ nēb͕u onye nēmeghi ihe ọjọ:Anya-ya abua nēwere nzuzo nyogide onye nāhuju anya.
Anāzọpia ya, ọ nāmakpu amakpu,Ndi nāhuju anya adawo kwa n'ala site n'aka ndi-ya nwere ume.
Chineke echezọwo:O zobewo iru-Ya; ọ dighi mb͕e Ọ huru ya.
Bilie, Jehova; Chineke, welie aka-Gi elu:Echezọla ndi ewedara n'ala.
N'ìhi gini ka onye nēmebi iwu lelìworo Chineke?
I gaghi-aju ajuju.
I huwo ya; n'ihi na Gi onwe-gi nēlegide nmeb͕u na nkpasu-iwe, itiye ya n'aka-Gi:N'aka-Gi ka onye nāhuju anya nārapu onwe-ya;Onye nēyere nwa-nb͕ei aka ka I buworo.
Tijie ogwe-aka nke onye nēmebi iwu;Onye ọjọ kwa, I gājuta nmebi-iwu-ya rue mb͕e I gaghi-achọta ya.
Jehova bu Eze rue mb͕e nile ebighi-ebi:Mba nile ọzọ esiwo n'ala-Ya lapu n'iyì.
I nuwo ihe ndi di ume-ala n'obi nāchọsi ike, Jehova:I nēdozi obi-ha, I nēme ka nti-Gi ge: Ikpe nwa-nb͕ei na onye anāzọpia azọpia ikpe,Ka madu nke sitere n'uwa we ghara ime ka madu ma kwa jijiji ọzọ.
Abù Oma nke diri Onye-isi Abù.
Abù Ọma nke Devid.
Na Jehova ka m'b͕abàworo:Ùnu si aṅa si nkpuru-obim,Felaganu n'ugwu-unu dika nnunu?
N'ihi na, le, ndi nēmebi iwu nāzọ uta-ha ukwu ikwe ya,Ha edoziwo àkù-ha n'elu eriri-uta,Ib͕a ndi obi-ha ziri ezi n'ochichiri.
N'ihi na anākwada ide nile;Gini ka onye ezi omume meworo?
Jehova nọ n'ulo uku Ya di nsọ,Jehova, n'elu-igwe ka oche-eze-Ya di;Anya-Ya nāhu, mbubere-anya-Ya nānwa, umu madu.
Jehova n'anwa onye ezi omume:Ma onye nēmebi iwu na onye nāhu ihe-ike n'anya ka nkpuru-obi-Ya nākpọ asì.
Ya me ka ib͕udu zokwasi ndi nēmebi iwu dika miri-ozuzo;Ka ọku na brimstone na ifufe di ọku buru òkè ìko-ha.
N'ihi na onye ezi omume ka Jehova bu; ezi omume ka Ọ huru n'anya:Ndi ziri ezi gāhu iru-ya.
Abù Ọma nke diri Onye-isi Abù; n'elu Octave.
Abù Ọma Devid.
Jehova, zọputa; n'ihi na onye-ebere agwusiwo;N'ihi na ndi kwesiri ntukwasi-obi agwupuwo n'etiti umu madu.
Ihe-efu ka ha nēkwurita, otù onye na ibe-ya:Eb͕ub͕ere-ọnu nke nēkwu okwu ire-utọ na obi abua ka ha ji ekwu.
Ka Jehova bipu eb͕ub͕ere-ọnu nile nke nekwu okwu ire-utọ,Na ire nke nēkwu oké ihe: Ndi siworo, Ayi nēme ire-ayi ka ọ di ike;Eb͕ub͕ere-ọnu-ayi di n'akuku ayi: ònye ka ayi nwere dika onye-nwe-ayi?
N'ihi ipunara ndi ewedara n'ala ihe, n'ihi isu-ude nke ndi-ob͕eye,Ub͕u a ka M'gēbili, ka Jehova kwuru;M'gēdo ya na nzọputa nke o nēkusi ume ike inwe.
Okwu-ọnu Jehova nile bu okwu-ọnu di ọcha;Ha bu ọla-ọcha anuchaworo n'ite-nnucha nke nērusa n'ala,Nke esichaworo ub͕ò asa.
Gi onwe-gi, Jehova, gēdebe ha,I gēchezi ha ka ha pua n'aka ọb͕ọ a rue mb͕e ebighi-ebi.
Ndi nēmebi iwu nējeghari buruburu,Mb͕e anēbuli ihe jọb͕uru onwe-ya elu n'ebe umu madu nọ.
Abù Ọma nke diri Onye-isi Abù.
Abù Ọma Devid.
Jehova, rùe ole mb͕e ka I gēchezọm ebighi-ebi?
Rùe ole mb͕e ka I gēzonarim iru-Gi?
Rùe ole mb͕e ka m'gēdo ndum-ọdu nile nime nkpuru-obim,Nēru újú n'obim n'ehihie nile?
Rùe ole mb͕e ka agēbuli onye-irom elu ibu onye-isim?
Legide anya, zam, Jehova, Chinekem:Nye anyam abua ìhè, ka m'we ghara iraru ura ọnwu; Ka onye-irom we ghara isi, Akariwom ya n'ike;Ka ndi-nkpab͕um we ghara iteghari egwú ọṅù mb͕e anēwezugam n'ọnọdum.
Ma ọ bu ebere-Gi ka mu onwem tukwasiworo obi;Ka obim tegharia egwú ọṅù na nzọputa-Gi: Ka m'bùkue Jehova abù,N'ihi na Ọ mesowom nke-ọma.
Abù Ọma nke diri Onye-isi Abù.
Abù Ọma nke Devid.
Onye-nzuzu asiwo n'obi-ya, Ọ dighi Chineke ọ bula di.
Ha ebibiwo onwe-ha, ha emewo ka omume-ha buru ihe-árú;Ọ dighi onye nēme ezi ihe.
Jehova siri n'elu-igwe lekwasi umu madu anya,Ihu ma ọ di onye nwere uche,Nke nāchọ Chineke.
Ha nile ewezugawo onwe-ha; ha ab͕aruwo n'otù dika miri;Ọ dighi onye nēme ezi ihe, ọ dighi ọbuná otù onye.
Ndi nile nālu ajọ ihe, hà amaghi ihe?
Bú ndi riworo nri site na-iri ndi m,Ma ha akpọkughi Jehova.
N'ebe ahu ka ha turu oké egwu;N'hi na Chineke nọ n'ọb͕ọ onye ezi omume.
Unu nēme ndum-ọdu nke onye ewedara n'ala ka ọ buru ihe-ihere,N'ihi na Jehova bu ebe-nb͕abà-ya.
Israel esi na Zaion puta!
Mb͕e Jehova gēji me ka ndọta-n'agha ndi-Ya lata,Ka Jekob tegharia egwú ọṅù, ka Israel ṅuria ọṅu.
Abù Ọma Devid.
Jehova, ònye gānọ dika ọbìa n'ulo-ikwu-Gi?
Gi?
Onye nēje ije n'izu-okè, nke nālu kwa ọlu ezi omume,Nke nēkwu kwa ezi-okwu n'obi-ya.
O jighi ire-ya kwue okwu-azu,Ọ meghi madu-ibe-ya ihe ọjọ,O bulighi kwa ita-uta megide onye-ab͕ata-obi-ya.
Eledawo onye ajuru aju anya n'anya-ya,Ma ndi nātu egwu Jehova ka ọ nā-asọputu.
Onye nēme ihe ndia, agaghi-ewezuga ya n'ọnọdu-ya rue mb͕e ebighi-ebi.
Michtam nke Devid.
Debem, Chineke: n'ihi na ab͕abàwom nime Gi.
Asiwom Jehova, Onye-nwem ka I bu:Ọdi-nmam adighi-eru Gi aru.
Asiwokwam ndi nsọ ndi nọ n'uwa,Na ndi di ebube nke ọ bu nání ihe-ha nātọm utọ: Ihe-nb͕u-ha gāba uba, bú ndi were chi ọzọ n'ọnọdu Jehova:M'gaghi-awusi àjà-ihe-ọṅuṅu-ha nke ọbara,M'gaghi-eburu kwa aha-ha n'elu eb͕ub͕ere-ọnum.
Jehova bu òkè nke ihe m'ketara na ìkom:Gi onwe-gi nējide ihe rurum n'ife-nzà.
Udọ̀-ọtùtù nile adaworom n'ebe di utọ;N'ezie ihe-nketam dim ezi nma.
M'gāgọzi Jehova, Onye duworom ọdu:Ọzọ, akurum abua nādọm aka na nti n'abali nile.
Edowom Jehova n'irum mb͕e nile:N'hi na Ọ nọ n'aka-nrim, agaghi-ewzugam n'ọnọdum.
N'ihi nka obim aṅuriwo ọṅu, nsọpurum eteghariwo kwa egwú ọṅù:Ọzọ anu-arum gēbi na ntukwasi-obi.
N'ihi na I gaghi-arapuru ala-mọ nkpuru-obim;I gaghi-enye onye-ebere-Gi ka ọ hu nbibi.
I gēme ka m'mara uzọ ndu:Ojuju-afọ ọṅù di n'iru Gi;E!
Gi ebighi-ebi.
Ekpere Devid.
Jehova, nuru ezi omume, ṅa nti n'iti-nkpum;Ge nti n'ekperem, nke m'nējighi eb͕ub͕ere-ọnu aghughọ kpe.
Ka ikpém si n'iru Gi puta;Anya-Gi nāhu izi-ezi.
I nwawo obim; I letawom n'abali;I nuchawom, ma I dighi-achọputa ihe;Ezubewom na ọnum agaghi-agabiga ókè.
Ma ọlu madu, site n'okwu eb͕ub͕ere-onu-GiKa mu onwem leziworo uzọ nile nke onye nēme ihe-ike anya.
Nzọ-ukwum nile ejidewo okporo-uzọ-Gi nile,Ewezugaghi ije-ukwum n'ọnọdu-ha.
Mu onwem akpọkuwo Gi, n'ihi na I nāzam, Chineke:Tọrọm nti-Gi n'ala, nuru okwu-ọnum.
Me ka ebere-Gi nile guzo iche, Gi Onye ji aka-nri-Gi azọputa ndi nab͕abà nime GiSite n'iru ndi nēbili imegide ha.
Debem dika nwa-anya-Gi,Zobem n'okpuru ǹdò nkù-Gi, Site n'iru ndi nēmebi iwu, ndi nāpunaram ihe,Bú ndi-irom nēmegide nkpuru-obim, ndi nāb͕am buruburu.
Ha ekpuchiwo obi-ha mara abuba:Ha ejiwo ọnu-ha kwue okwu nime npako.
Ub͕u a ha di ayi buruburu na nzọ-ukwu-ayi:Ha nēdo anya-ha ime ka ayi ruru ala.
Oyiyi-ya di ka ọdum nke agu idọb͕u anu nāgusi ike,Na dika nwa-ọdum nke nānọdu n'ebe-nzuzo.
Bilie, Jehova,Buru ya uzọ, me ka o ruru ala:Me ka nkpuru-obim b͕apu n'aka ndi nēmebi iwu site na mma-agha-Gi; N'aka madu site n'aka-Gi, Jehova,N'aka madu nke uwa, ndi òkè-ha bu na ndu a,Ndi I nēmeju afọ-ha n'ihe-Gi atukọbara atukọba:Afọ nēju ha n'umu,Ha we rapuru umu-ntakiri-ha ihe-ha fọduru.
Mu onwem, n'ezi omume ka m'gāhu iru-Gi:Ka afọ jum n'udi gi, mb͕e m'tetara.
Abù Ọma nke diri Onye-isi Abù.
Abù Ọma nke orù Jehova, bú Devid, onye gwara Jehova okwu nile nke abù a n'ubọchi Jehova naputara ya n'ọbu-aka ndi-iro-ya nile, na n'ọbu-aka Sol: o we si, Anamahu Gi n'anya nke-uku, Jehova, bú ikem.
Jehova bu nkumem di elu, na ebem ewusiri ike, na onye nēme ka mb͕apu;Ọ bu Chinekem, na oké nkumem, anamab͕abà nime Ya;Ọ bu ọtam, na mpi nke nzọputam, na ulo-elum.
Onye anēto eto ka Ọ bu, anamakpọku Jehova:Ewe zọputam n'aka ndi-irom.
Udọ̀ nile nke ọnwu b͕aram buruburu,Miri-iyi nile nke ihe jọb͕uru onwe-ya nēme kwa ka m'tua egwu.
Udọ̀ nile nke ala-mọ dim buruburu:Ọnyà nile nke ọnwu biara n'irum.
Anamakpọku Jehova nime nkpà kparam,Ọ bu Chinekem ka m'nētiku:O nēsi n'ulo uku Ya nu olum,Nkpu m'tikuru Ya we ba na nti-Ya abua.
Ala we me nkpatu ma kwa jijiji,Ntọ-ala nile nke ugwu nile nāma kwa jijiji,Ewe me ka ha me nkpatu, n'ihi na iwe-Ya di ọku.
Anwuru-ọku rigoro n'imi-Ya,Ọku nēsi kwa n'ọnu-Ya ripia:Afunwuru icheku site na ya.
O rulata-kwa-ara elu-igwe, rida;Oké ọchichiri di kwa n'okpuru ukwu-Ya abua.
O we nọkwasi n'elu cherub dika inyinya, we felie:O we fesie ike n'elu nkù ìfùfè.
Ya, ka ọ buru ulo-ntu-Ya nke di Ya buruburu;Bú ọchichiri miri, igwe-oji b͕ara ọchichiri nke mbara-ígwé.
Site n'onwunwu nke nēnwu n'iru Ya igwe-oji-Ya nile nke b͕ara ochichiri gabigara,Akú-miri-ígwé na icheku ọku.
Jehova we ma éb͕è-elu-igwe n'elu-igwe,Onye kachasi ihe nile elu nēme kwa ka olu-Ya da;Ákú-miri-ígwé na icheku ọku.
O we b͕a àkú-Ya, me ka ha b͕asa;Ọtutu àmùmà kwa, O we chusa ha.
Ewe hu ebe nile miri si erù,Anēkpughe kwa ntọ-ala nile nke elu-uwa dum madu bi,Site n'ibasi-nba-ike-Gi, Jehova,Site nume nke iku-ume nke imi-Gi.
O si n'elu zìe, kurum,Dọputam n'ọtutu miri.
Na n'aka ndi nākpọm asì, n'ihi na ha nwere ume karim.
Ha nābia n'irum n'ubọchi nhuju-anyam:Ma Jehova burum ihe-ndabere.
O we me ka m'puta rue ebe sara mbara;Ọ nādọputam, n'ihi na ihem tọrọ Ya utọ.
Jehova nēnyeghachim dika ezi omumem si di;Dika idi-ọcha akam abua si di, otú a ka O nēmeghachim ọzọ.
N'ihi na edebewom uzọ nile nke Jehova,Emebighikwa m iwu n'ipu n'aka Chinekem.
N'ihi na ikpé-Ya nile di n'irum,Ukpuru-Ya kwa, adighm-ewezuga ha n'ebe m'nọ.
M'we zue okè n'ebe Ọ nọ,Edebe-kwa-ram onwem pua n'ajo omumem.
Jehova we meghachim dika ezi omumem si di,Dika idi-ọcha akam abua n'anya-Ya si di.
N'ebe onye-ebere nọ I gēgosi Onwe-gi onye-ebere;N'ebe nwoke zuru okè nọ I gēgosi Onwe-gi onye zuru okè; N'ebe onye di ọcha nọ I gēgosi Onwe-gi onye di ọcha;Ma n'ebe onye b͕agọro ab͕agọ nọ I gēgosi Onwe-gi onye-nb͕á.
N'ihi na Gi onwe-gi gāzọputa ndi ewedara n'ala;Ma anya npako, I gēme ka ha di ala.
N'ihi na Gi onwe-gi gāmuye oriọnam:Jehova, bú Chinekem, nēme kwa ka ọchichirim nwue enwu.
N'ihi na m'nēsite na Gi b͕a ọsọ ichu usu ndi nāpunara madu ihe;Anamesite kwa na Chinekem wubiga mb͕idi.
Chineke, uzọ-Ya zuru okè:Okwu-ọnu Jehova bu ihe anuchara anucha;Ọta ka Ọ buru ndi nile nke nāb͕abà nime Ya.
N'ihi na ònye bu Chineke, ma-ọbughi Jehova?
Chineke-ayi?
Chineke Nke ji ike kem dika ihe-ọkiké,Ọ nēme kwa ka uzọm zue okè.
O nēdozi ukwum ka ha di ka ukwu nne-ele:N'elu ebem di elu ka O nēguzokwam.
O nēzi akam abua ibu agha;Ogwe-akam abua nārọgọ kwa uta ọla.
I nyewokwam ọta nzọputa-Gi:Aka-nri-Gi nākwagidekwam,Ume-ala-n'obi nke Gi nēmekwam ka m'ba uba.
I nēme ka nzọ-ukwum sa mbara n'okpurum,Nkwonkwo-ukwum ab͕uchapughi kwa.
Anamachu ndi-irom, we rue ha aru:Adighm-alaghachi kwa rue mb͕e emere ka ha gwusia.
Anam akwatu kwa ha, ha apughi kwa ibili ọzọ:Ha nāda n'okpuru ukwum abua.
I nēji kwa ike kem dika ihe-ọkiké ibu agha:I nēme ka ndi nēbili imegidem ruru ala n'okpurum.
Ndi-irom, I nyewokwam olu-haNdi nākpọm asì, anamekpochapu kwa ha.
Ha nēti nkpu ka eyere ha aka, ma ọ dighi onye nāzọputa ha:Ha nētiku Jehova, ma Ọ zaghi ha.
Anamasu kwa ha me ka ha di ka ájá n'iru ifufe:Dika apiti èzí ka m'nāwupu ha.
I nēme ka m'b͕apu n'ilu-ọ̀gù nile nke ndim;I nēdom onye-isi mba nile ọzọNdi m'nāmaghi gēfèm òfùfè.
Mb͕e ha nuru na nti ha nēgem nti:Ndi ala ọzọ nērube isi aghughọ n'okpurum.
Ndi ala ọzọ nāta aru,Ma jijiji, si n'ebe-nmechibido-ha puta.
Jehova nādi ndu; Onye agọziri agọzi ka oké nkumem bu kwa;Chineke nke nzọputam di kwa elu: Bú Chineke ahu Nke nābọrọm ọ́bọ̀,We duru ndi di iche iche bia n'okpurum.
I nēwelikwam elu kari ndi nēbili imegidem:I nānaputam n'aka madu nēme ihe-ike.
N'ihi nka ka m'gēkele Gi, Jehova, n'etiti mba nile,Aha-Gi ka m'gābùku kwa abù ọma.
Ya di uku;Ọ nēme-kwa-ra onye nke Ya etere manu ebere,Bú Devid, Ọ nēme-kwa-ra nkpuru-ya ebere, rue mb͕e ebighi-ebi.
Abù Ọma nke diri Onye-isi Abù.
Abù Ọma Devid.
Elu-igwe nākọ nsọpuru Chineke;Ọ bu kwa ọlu aka-Ya ka mbara elu-igwe nēgosi.
Otu ubochi na-agwa ubochi-ibe-ya okwu-onu nuba,Otu abali nekwuputa-kwa-ra abali-ibe-ya ihe-omuma.
Okwu-ọnu adighi, ọ dighi kwa okwu di;Anughi olu-ha.
N'uwa nile ka eriri-ọtùtù-ha puworo jezue,Na nsọtu elu-uwa dum madu bi ka okwu-ha puwo-kwa-ra jezue.
O doworo anyanwu ulo-ikwū nime ha.
Anyanwu ahu di kwa ka nwoke nālu nwunye ọhu nke nēsi n'ulo-ndina-ya puta,Obi nātọ ya utọ dika nwoke di ike ib͕aso uzọ-ya.
Site n'otù nsọtu elu-igwe ka nputa-ya di,Ib͕a-buruburu-ya diru kwa nsọtu-ya nile:Ọ dighi kwa ihe ezonarioworo okpom-ọku-ya.
Iwu Jehova zuru okè, nēweghachi nkpuru-obi:Ihe-àmà Jehova kwesiri ntukwasi-obi, nēme ka onye nēnweghi uche mara ihe.
Ukpuru nile Jehova tọrọ ziri ezi, nēme ka obi ṅuria ọṅu:Ihe Jehova nyere n'iwu nēnwu enwu, nēnye anya ìhè.
Egwu Jehova di ọcha, nēguzo rue mb͕e ebighi-ebi:Ikpé nile nke Jehova bu ezi-okwu, ha nile ziri ezi n'otù.
Ihe anāchọsi ike ka ha bu, kari ọla-edo, e, kari ọtutu ọla-edo anuchara anucha:Ha di kwa utọ kari manu-aṅu bú nke si n'ub͕ub͕ọ-manu-aṅu nātasi.
Gi aka na nti:N'idebe ha ka ọkpukpu-ọlu riri nne nāputa.
Nmehie emehieworo n'amaghi-ama, ònye ga-agbaghara ha?
Guam n'onye ikpe ihe-nzuzo nile nāmaghi.
B͕ochi kwa orù-Gi na nmehie-nganga;Ekwela ka ha nāchim: mb͕e ahu ka m'gēzu okè,Agāgukwam n'onye ikpe njehie riri nne nāmaghi.
Ka okwu nile nke ọnum na ntughari nke obim buru ihe nātọ utọ n'iru Gi,Jehova, bú oké nkumem, na onye-nb͕aputam.
Abù Ọma nke diri Onye-isi Abù.
Abù Ọma Devid.
Jehova za gi n'ubọchi nkpà,Aha Chineke nke Jekob me ka i nọ n'elu; Si n'ebe nsọ Ya zìe iye-aka-gi,Si kwa na Zaion kwagide gi; Ya cheta onyinye-gi nile i nyeworo inata iru-ọma,Ya nara kwa àjà-nsure-ọku-gi dika abuba; Selah Ya nye gi dika obi-gi si acho,Mezu kwa ndum-ọdu-gi nile.
Ayi gēti nkpu ọṅù na nzọputa-Gi,Ọ bu kwa n'aha Chineke-ayi ka ayi gākwuba ọkọlọtọ-ayi nelu:Jehova mezue aririọ-gi nile.
Ub͕u a ka m'maworo na Jehova azọputawo onye nke Ya etere manu;O gēji idi-ike nke nzọputa nke aka-nri-YaZa ya site nelu-igwe-Ya di nsọ.
Ufọdu nēhota ub͕o-ala, ndi ọzọ inyinya:Ma ayi onwe-ayi nēhota aha Jehova, bú Chineke-ayi.
Ndi ahu eruruwo ala, da kwa ada:Ma ayi onwe-ayi ebiliwo, we guzo onwe-ayi ọtọ.
Jehova, zọputa eze:Ya za ayi n'ubọchi ayi kpọkuru Ya.
Abù Ọma nke diri Onye-isi Abù.
Abù Ọma Devid.
Jehova, n'ike-Gi ka eze nāṅuri ọṅu;Le kwa otú ọ nēteghari egwú ọṅù nke-uku na nzọputa-Gi!
I nyeworo ya,I b͕ochighi kwa arirọ eb͕ub͕ere-ọnu-ya.
Selah N'ihi na I ji ngọzi nke ọdi-nma zute ya:I nātukwasi okpu-eze nke ọla-edo anuchara anucha n'isi-ya.
Ndu ka Ọ riọrọ n'aka-Gi, I nyewo ya ndu ahu,Bú ubọchi ndu di ogologo rue mb͕e nile ebighi-ebi.
Nsọpuru-ya di uku na nzọputa-Gi:Ebube na ima-nma ka I nātukwasi ya.
N'ihi na I nēme ya ka ọ buru ngọzi rue mb͕e ebighi-ebi:I nēwere ọṅù me ka ọ ṅuria n'iru Gi.
N'ihi na eze nātukwasi Jehova obi,Site kwa n'ebere nke Onye kachasi ihe nile elu agaghi-ewuzuga ya n'ọnọdu-ya.
Aka-Gi gāchọputa ndi-iro-Gi nile:Aka-nri-Gi gāchọputa ndi nākpọ Gi asì.
I gēme ha ka ha di ka ite-ọku uku di ọku na mb͕e I ji me ka ha hu iru-Gi:Jehova gēloda ha n'iwe-Ya,Ọku gēripia kwa ha.
I gēme ka nkpuru-ha si n'uwa la n'iyì,Umu-ha kwa, site n'etiti umu madu.
N'ihi na ha setipuru ihe ọjọ megide Gi:Ha chère ihe-nzube nke ha nāpughi ime.
N'ihi na I gēme ka ha b͕akuta azu,I gēji udọ̀-uta-I dozi àkú imegide ha n'iru.
Jehova, me Onwe-gi ka I di elu n'ike-Gi:Ayi gābù abù, bùku kwa idi-ike-Gi abù ọma.
Abù Ọma nke diri Onye-isi Abù; nelu Aijeleth hash-Shahar.
Abù Ọma Devid.
Chinekem, Chinekem, n'ìhi gini ka I rapurum?
N'ìhi gini ka I nọ m n'ebe di nzọputam na okwu nile nke ọb͕ub͕ọ-ujam anya?
Chinekem, anamakpọ òkù n'ehihie, ma I dighi-aza;N'abali kwa, ma ọ dighi inọ-jū m'nwere.
Ma Gi onwe-gi di nsọ,Gi Onye nānọkwasi n'otuto nile nke Israel dika oche-eze.
Na Gi ka nna-ayi-hà tukwasiri obi:Ha tukwasiri obi, I we me ka ha b͕apu.
Gi ka ha tikuru, eme-kwa-ra ka ha wepuga onwe-ha:Na Gi ka ha tukwasiri obi, ihere emeghi kwa ha.
Ma mu onwem bu idide, ọ bughi kwa madu ka m'bu;Abum ihe-ita-uta nke mmadu, na onye ndim neleda anya.
Ndi nile ndi nāhum nāchìm ọchi:Ha na-enu ọnu, fufè isi, si, Turu onwe-gi rue Jehova aru; Ya me ka ọ b͕apu:Ya naputa ya, n'ihi na ihe-ya atọwo Ya utọ.
Otú ọ di, Gi onwe-gi bu onye meworo ka m'waputa n'afọ nnem:I nēme ka m'tukwasi obi mb͕e m'nọ nara nnem.
Na Gi ka atukwasirim site n'àkpà-nwa:Site n'afọ nnem ka Gi onwe-gi bu Chinekem.
Anọlam n'ebe dí anya; n'ihi na nkpab͕u di nso;N'ihi na ọ dighi onye nēyerem aka.
Oke-ehi di ike nke Beshan ab͕awom buruburu.
Ha asaghepuwo ọnu-ha n'arum,Dika ọdum nke nādọb͕u anu, nke nāb͕ọ kwa uja.
Dika miri ka awusiworom,Ọkpukpum nile ekesawo onwe-ha:Obim aghọwo ihe dika wax;Ọ lọwo miri n'etiti afọm.
Ikem akpọwo nku di ka osisi;Irem nārapara kwa n'ab͕am;Ọ bu kwa n'ájá ọnwu ka I nātọb͕ọm.
N'ihi na nkita dim buruburu:Nzukọ ndi nēme ihe ọjọ ab͕awom buruburu;Ha nādupú akam abua na ukwum abua.
Anamagu ọkpukpum nile ọnu;Ndi ahu nēlegide nēlekwam anya: Ha nēkère onwe-ha uwem,N'elu ihe m'nēyi n'aru ka ha nēfe kwa nzà.
Ma Gi onwe-gi, Jehova, anọla n'ebe di anya:Gi ikem, bia ọsọsọ iyerem aka.
Naputa nkpuru-obim na mma-agha;Naputa nkpuru-obi m'nwere nání ya náka nkita.
Zọputam n'ọnu ọdum;Ọzọ, site na mpi atu ka I zaworom.
Agamakọrọ umu-nnem aha-Gi:N'etiti nkpọkọta-Gi ka m'gēto Gi.
Ndi nātu egwu Jehova, tonu Ya;Unu nile, bú nkpuru nke Jekob, sọpurunu Ya;Tu-kwa-nu ujọ Ya, unu nkpuru nile nke Israel.
N'ihi na O ledaghi nweda-n'ala nke onye ewedara n'ala anya, Ọ kpọghi kwa ya ihe-árú;O zonarighi kwa ya iru-Ya;Ma mb͕e o tikuru Ya, Ọ nuru olu-ya.
N'ebe I nọ ka otutom si bia nime nkpọkọta-Gi bara uba:M'gākwughachi nkwam nile n'iru ndi nātu egwu Ya.
Ndi di ume-ala n'obi gēri ihe, riju kwa afọ:Ha gēto Jehova, bú ndi nāchọ Ya:Ka obi-unu di ndu rue mb͕e ebighi-ebi.
Nsọtu nile nke uwa gēcheta, laghachikute kwa Jehova:Ab͕uru nile nke mba nile gākpọ kwa isi ala n'iru Gi.
N'ihi na ọ bu Jehova nwe ala-eze:Ọ nāchi kwa mba nile.
Ndi bara uba nile nke uwa gēri ihe, kpọ kwa isi ala:N'iru Ya ka ndi nile ndi nārida n'ájá gēruru ala,Ha na onye nēdebeghi nkpuru-obi-ya ndu.
Otù nkpuru gēfè Ya òfùfè;Agākọrọ ọb͕ọ ọzọ akukọ a bayere Onye-nwe-ayi.
Ha gābia gosi otù ndi agàmuputa n'iru ezi omume-Ya,Na O mewo ya.
Abù Ọma Devid.
Jehova bu onye nāzùm dika aturu; ó dighi ihe kọrọm.
N'ebe-ita-nri nke ahihia ndu ka O nēme ka m'makpu:N'akuku miri nke izu-ike ka Ọ nedum nwayo.
Ya.
M'gaghi-atu egwu ihe ọjọ ọ bula; n'ihi na Gi onwe-gi nọyerem:Ndele-Gi na nkpa-n'aka-Gi, ha onwe-ha nākasim obi.
I nēdo table n'usoro n'irum n'anya ndi nākpab͕um:I tewo isim manu; ikom bu inwebiga-ihe-ókè.
Nání idi-nma na ebere gāb͕asom ubọchi nile nke ndum:M'gēbi kwa n'ulo Jehova rue ogologo ubọchi nile.
Abù Ọma Devid.
Jehova nwe uwa na ùjú-ya;Elu-uwa dum madu bi na ndi bi nime ya.
N'ihi na Ya onwe-ya atọwo ntọ-ala-ya n'elu oké osimiri nile,Me kwa ka o guzosie ike n'elu osimiri nile.
Jehova?
Ya?
Onye nwere ọbu-aka abua nēmeghi ihe ọjọ, na obi di ọcha;Onye nēbulighi nkpuru-obi-ya nye ihe-efu,Ọ ṅughi kwa iyi aghughọ.
Jehova,Na ezi omume naka Chineke nke nzọputa-ya.
Nka bu ọb͕ọ nke ndi nācho Ya,Bú ndi nāchọsi iru-Gi ike, Chineke nke Jekob.
Selah Ọnu-uzọ-ama, bulienu isi-unu elu;Ka ebuli kwa unu elu, ọnu-uzọ ebighi-ebi:Eze ebube gābata kwa.
Eze ebube a?
Jehova, Nke bu dìnkpà na dike,Ọ bu Jehova, Nke bu dike n'agha.
Buli-kwa-nu ha elu, ọnu-uzọ ebighi-ebi:Eze ebube gābata kwa.
Eze ebube a?
Jehova nke usu nile nke ndi-agha,Ya onwe-ya bu Eze ebube a.
Selah
Abù Ọma nke Devid.
Gi, Jehova, ka m'nēbuliri nkpuru-obim.
Chinekem, na Gi ka m'tukwasiworo obi,Ekwela ka ihere mem;Ekwela ka obi ndi-irom tọ ha utọ n'arum.
Gi, ihere agaghi-eme ha:Ihere gēme ndi nāghọ aghughọ n'efu.
Jehova, me ka m'mara uzọ-gi nile;Zím okporo-uzọ-Gi nile.
Mem ka m'zọ ije n'ezi-okwu-Gi, Gi zíkwam ihe;N'ihi na Gi onwe-gi bu Chineke nke nzọputam;Gi ka m'nēle anya Gi ogologo ubọchi nile.
Cheta obi-ebere-Gi nile, Jehova, ha na ebere-Gi nile;N'ihi na site na mb͕e ebighi-ebi ka ha diworo.
Echetala nmehie nile m'mehiere n'okorọbiam, ha na njehiem nile:Dika ebere-Gi si di Gi onwe-gi chetam,N'ihi idi-nma-Gi, Jehova.
Onye di nma na onye ziri ezi ka Jehova bu:Nihi nka ka Ọ nēzi ndi-nmehie ihe n'uzọ.
Ya.
Okporo-uzọ nile nke Jehova bu ebere na ezi-okwuN'ebe ndi nēchezi ọb͕ub͕a-ndu-Ya na ihe-àmà-Ya nile nọ.
N'ihi aha-Gi, Jehova,B͕aghara ajọ omumem, n'ihi na o riri nne.
Jehova?
O gēzi ya ihe n'uzọ ọ nārọputa.
Nkpuru-obi-ya gānọ ọnọdu-abali n'ọdi-nma,Nkpuru-ya gēnweta kwa ala.
Jehova diri ndi nātu egwu Ya;Ya na ọb͕ub͕a-ndu-Ya, ime ka ha mara ihe.
Anyam abua di n'ebe Jehova nọ mb͕e nile;N'ihi na Ya onwe-ya gēme ka ukwum abua si n'ub͕u puta.
Chem iru, me-kwa-ram amara;N'ihi na onye nání ya nọ na onye ewedara n'ala ka m'bu.
Ahuhu nile nke obim sara mbara:Me ka m'si na nkpàm nile puta.
Hu nweda-n'alam na ọnọdu ọjọm;Bupu kwa nmehiem nile.
Hu ndi-irom, n'ihi na ha di ọtutu;Ha ji ikpọ-asi nke na-eme ihe-ike kpọm asi.
Debe nkpuru-obim, naputakwam:Ekwela ka ihere mem, n'ihi na ab͕abàwom nime Gi.
Ka izu-okè na izi-ezi chezim,N'ihi na elewom anya Gi.
Chineke, b͕aputa IsraelNa nkpà-ya nile.
Abù Ọma nke Devid.
Kpem ikpe, Jehova, n'ihi na mu onwem ejewo ije n'izu-okèm:Ọ bu kwa na Jehova ka m'tukwasiworo obi, ukwum adighi-ab͕uchapu.
Nwà m, Jehova, nwaputakwam;Nucha akurum abua na obim.
N'ihi na ebere-Gi di n'iru anyam;Ejeghariwokwam n'ezi-okwu-Gi.
Mu na madu efu anọkọghi;Mu na ndi-iru-abua adighi-abàkọ kwa.
Akpọwom nkpọkọta ndi nēme ihe ọjọ asì,Mu na ndi nēmebi iwu adighi-anọkọ kwa.
Agamakwo ọbu-akam abua na-emeghi-ihe-ọjọ;We b͕a ebe-ichu-àjà-Gi buruburu otú a, Jehova: Ime ka ege nti olu ekele,Na ikọ akukọ bayere oké ọlu-Gi nile.
Jehova, ahuwom ebe-obibi nke ulo-gi n'anya,Ya na ọnọdu nke ebe-obibi nke ebube-Gi.
Achikọtala nkpuru-obim na ndi-nmehie n'otù,Achikọta-kwa-la ndum na ndi-ọbara n'otù: Ndi nzube ọjọ di n'ka-ha,Aka-nri-ha juputa-kwa-ra n'iri-ngo.
Ma mu onwem, n'izu-okèm ka m'gēje ije:B͕aputam, me-kwa-ram amara.
Ukwum eguzowo n'ala di lari:Nime nkpọkọta madu nile ka m'gāgọzi Jehova.
Abù Ọma nke Devid.
Jehova bu ìhèm na nzọputam; ònye ka m'gātu egwu?
Jehova bu ebe siri ike nke ndum; ònye ka m'gātu oké egwu?
Mb͕e ndi nēme ihe ọjọ biarurum nso iri anu-arum,Bú ndi nākpab͕um na ndi-irom, ha onwe-ha suru ngọngọ, da n'ala.
Obim agaghi-atu egwu:Ọ buru na agha ebilie imegidem,Na nka ka mu onwem nātukwasi obi.
Otù ihe ka m'riọworo n'aka Jehova, nke ahu ka m'nāchọ;Ọ bu ka m'biri n'ulo Jehova ubọchi nile nke ndum,Ihu idi-utọ Jehova, na ijuta ihe n'ulo uku Ya.
N'ihi na Ọ gēdebem na nzuzo n'ulo-ntu-Ya n'ubọchi ihe ọjọ:Ọ gēzobem n'ebe-nzuzo nke ulo-ikwū-Ya;N'oké nkume ka Ọ gēbulim elu.
Ma ub͕u a agēbuli isim elu n'elu ndi-irom dim buruburu;M'ga-achukwa àjà nke iti-nkpu n'ulo-ikwū-Ya;M'gābù abù, m'gābùku kwa Jehova abù ọma.
Jehova, nuru mb͕e m'were olum kpọ òkù:Me-kwa-ram amara, zakwam.
Gi ka obim siworo, Gi kwuru okwu, si, Chọnu irum;Iru-Gi, Jehova, ka m ga-achọ.
Ezonarilam iru-Gi;Ejila iwe wezuga orù-Gi:Iye-akam ka I buworo;Ab͕anarilam, arapu-kwa-lam, Chineke nke nzọputam.
N'ihi na nnam na nnem arapuwom,Ma Jehova gēkubatam.
Jehova, zím uzọ-Gi;Durukwam n'okporo-uzọ di lari,N'ihi ndi nēchem anwu.
Enyelam n'aka ọchichọ nkpuru-obi nke ndi nākpab͕um:N'ihi na ndi-àmà okwu-ugha ebiliwo imegidem, ha na ndi nēkupu ihe-ike dika ume.
M'gēme aṅa ma asi na ekweghm na m'gēle idi-nma JehovaN'ala ndi di ndu?
Nēle anya Jehova:Di ike, ka obi-gi nwe kwa ume;E, nēle anya Jehova.
Abú Ọma nke Devid.
Gi, Jehova, ka m'nākpọku;Oké nkumem, echila nti n'ebe m'nọ:Ka I we ghara ib͕am nkiti,M'we yie ndi nārida n'olùlù.
Nuru olu aririọ-amaram nile mb͕e m'tikuru Gi,Mb͕e m'chiliri akam abua n'ebe ime-ime-ulo nke ebe nsọ Gi di.
Adọkpurulam tiyere ndi nēmebi iwu,Tiye-kwa-ra ndi nālu ajọ ihe;Ndi nāgwa madu-ibe-ha okwu udo,Ma ihe ọjọ di n'obi-ha.
Nye ha dika ọlu-ha si di, na dika ijọ-njọ nke nmeso nile ha si di:Nye ha dika aka-ha si eme;Nyeghachi ha ihe ha mere.
N'ihi na ha adighi-aghọta ọlu nile nke Jehova,Na n'ihi na ha adighi-aghọta ihe aka-Ya abua meworo,Ọ gākwada ha, Ọ gaghi-ewulita ha elu dika ulo.
Onye agọziri agọzi ka Jehova bu,N'ihi na Ọ nuwo olu aririọ-amaram nile.
Jehova bu ikem na ọtam;Ya ka obim tukwasiworo obi, eyewo-kwa-ram aka:Obim we nāwuli elu n'ọṅù;M'gēsite kwa n'abùm kele Ya.
Jehova buru ya ike,Ebe siri ike nke nzọputa nke onye nke Ya etere manu ka Ọ bu.
Zọputa ndi-Gi, gozi kwa ihe-nketa-Gi:Nāzù kwa ha dika aturu, nēku kwa ha n'aka-Gi rue mb͕e ebighi-ebi.
Abù Ọma Devid.
Nyenu Jehova, unu umu Chineke,Nyenu Jehova nsọpuru na ike.
Nyenu Jehova nsọpuru aha-Ya;Kpọnu isi ala nye Jehova n'ima-nma nke idi-nsọ.
Olu Jehova di n'elu miri:Chineke nke ebube nāma éb͕è-elu-igwe,Jehova nọ n'elu ọtutu miri.
Olu Jehova nāda n'ike;Olu Jehova nāda n'ima-nma.
Olu Jehova nētiwa osisi cedar;Jehova we tiwasia osisi cedar nke Lebanon.
Bú Lebanon na Siron, dika nwa-atu.
Olu Jehova nāwaputa ire ọku.
Olu Jehova nēme ka ọzara me nkpatu;Jehova nēme ka ọzara Kedesh me nkpatu.
Olu Jehova nēme ka ime nēme nne-ele,Ọ nāb͕uchapu kwa akwukwọ osisi oké ọhia:Ọzọ n'ulo uku Ya ihe hile nāsi, Ebube.
Jehova nọduru n'oche-eze n'Iju-miri ahu;Jehova we nọdu dika eze rue mb͕e ebighi-ebi.
Jehova gēnye ndi-Ya ike;Jehova gēji udo gọzie ndi-Ya.
Abù Ọma; Abù nke ira Ulo ahu nye Chineke; Abù Ọma nke Devid.
M'gēbuli Gi elu, Jehova; n'ihi na I dọgowom n'elu,I meghi kwa ka ndi-irom ṅuriam.
Jehova, bú Chinekem,Etikurum, I, I we me ka m'diri ndu.
Jehova, I mewo ka nkpuru-obim si n'ala-mọ rigoputa:I mewo ka m'si n'etiti ndi nārida n'olùlù di ndu.
Bùkuenu Jehova abù ọma, unu ndi-ebere-Ya,Kele-kwa-nu ihe-ncheta-Ya di nsọ.
N'ihi na nání otù ntabi-anya nāgabiga n'iwe-Ya;Ogologo ndu nile nāgabiga na mb͕e ihe-ayi nātọ Yautọ:N'anyasi ikwa-ákwá gābia inọ ọnọdu-abali,Ma n'ututu iti-nkpu-ọṅù gādi.
Ma mu onwem, asirim n'udom,Agaghi-ewezugam n'ọnọdum rue mb͕e egighi-ebi.
Jehova, I ji ka ihem si atọ Gi utọ me ka ike guzoro ukwu m:I zobere iru-Gi; aghọrọm onye nāma jijiji.
Gi, Jehova, ka m'nākpọku;Ọ bu kwa Onye-nwe-ayi ka m'nāriọ aririọ-amara: Ùrù gini di n'ọbaram, mb͕e m'na-arida n'olùlù?
Gi?
Gi?
Nuru, Jehova, me-kwa-ram amara:Jehova, buru onye nēyerem aka.
I b͕anweworom iti-aka-n'obim ka ọ ghọ ite-egwú;I tọpuwo ákwà-nkpem, were ọṅù kem dika ihe-ọkiké: Ka nsọpurum we bùkue Gi abù ọma, ghara idere du.
Jehova, bú Chinekem rue mb͕e ebighi-ebi ka m'gēkele Gi.
Abù Ọma nke diri Onye-isi Abù.
Abù Ọma Devid.
Nime Gi, Jehova, ka m'b͕abàworo; ekwela ka ihere mem rue mb͕e ebighi-ebi:N'ezi omume-gi me ka m'b͕apu.
Tọrọm nti-Gi n'ala; naputam ngwa ngwa:Ghọrọm oké nkume nke ebe siri ike, bú ulo nke ebe ewusiri ike nke-uku izọputam.
N'ihi na nkumem di elu na ebem ewusiri ike ka I bu;Ọzọ, n'ihi aha-Gi I gēdum, dukwam nwayo.
I gēme ka m'si n'ub͕u nke ha zoberem puta;N'ihi na Gi onwe-gi bu ebem siri ike.
N'aka-Gi ka m'nēnye mọm idebe:I b͕aputawom, Jehova, Chineke nke ezi-okwu.
Akpọwom ha asì, bú ndi nāriba ihe-efu nile nke nābughi ihe ama:Ma mu onwem atukwasiwo obi na Jehova.
Ka m'tegharia egwú ọṅu, ṅuri kwa ọṅu, n'ebere-Gi:N'ihi na I huwo nweda-n'alam;I mawo nkpuru-obim n'ahuhu di iche iche: I mechibidoghkwam nye n'aka onye-iro;I mewo ka ukwum abua guzo n'ebe sara mbara.
Merem amara, Jehova, n'ihi na anọm na nkpab͕u:Anyam emebiwo nime nkpasu-iwem, ya na nkpuru-obim, na afọm, dika uwe nla mebiri.
N'ihi na ndum agwusiwo n'iru-újú, na arọm nile n'ize-ume:Ikem asuwo ngọngọ site n'ajọ omumem, ọkpukpum nile emebiwo kwa, dika uwe nla mebiri.
N'ihi ndi-nkpab͕um nile aghọwom ihe-ita-uta nke-uku,Ọbuná n'ebe ndi-ab͕ata-obim nọ aghọwo-kwa-ram ndi m'mara oké egwu:Ndi nāhum n'èzí ab͕anariwom.
Echezọwo mu onwem dika onye nwuru anwu puru n'obi madu:Aghọwom ihe nāla n'iyì.
N'ihi na anuwom akukọ ọjọ nke ọtutu madu,Ujọ dim buruburu:Mb͕e ha nāb͕a ìzù n'otù imegidem,Ha zubere iwepu ndum.
Ma mu onwem, ọ bu Gi ka m'tukwasiworo obi, Jehova:Asiwom, Chinekem ka I bu.
N'aka-Gi ka mb͕em nile di:Naputam n'aka ndi-irom, na n'aka ndi nēsob͕um.
Me ka iru-Gi nye orù-gi ìhè:Zọputam n'ihi ebere-Gi.
Jehova, ekwela ka ihere mem; n'ihi na akpọkuwom I:Ka ihere me ndi nēmebi iwu, ka ha debe ọnu-ha du n'ala-mọ.
Ka eb͕ub͕ere-ọnu okwu-ugha da ob͕i;Nke nēkwu oké okwu megide onye ezi omume,Nime npako na nleda-anya.
Le ka ezi ihe-Gi si ba uba, nke I tukọbaworo nye ndi nātu egwu Gi,Nke I luworo nye ndi nāb͕abà nime Gi n'iru umu madu!
I nēzobe ha n'ebe-nzuzo nke iru-Gi ka ha pua n'aka nkekọta nile nke madu:I nēdebe ha na nzuzo n'ulo-ntu ka ha pua n'ise-okwu nke ire di iche iche.
Onye agọziri agọzi ka Jehova bu:N'ihi na O mewo ka ebere-Ya di ebube n'ebe m'nọ n'obodo ewusiri ike.
Ma mu onwem, asirim na nkujam, Ebipuwom n'anya-Gi:Otú ọ di, I nuru olu aririọ-amaram nile mb͕e m'tikuru Gi.
Hunu Jehova n'anya, ndi-ebere-Ya nile:Ọ bu ndi kwesiri ntukwasi-obi ka Jehova nēchezi,Ọ nākwughachibiga kwa onye nēme omume npako ókè.
Dinu ike, ka obi-unu nwe kwa ume, Unu nile ndi nēchere Jehova.
Abù Ọma nke Devid.
Maschil.
Onye ihe nāgara nke-ọma ka ọ bu, bú onye ebupuworo njehie-ya, onye ekpuchiworo nmehie-ya.
Onye ihe nāgara nke-ọma ka ọ bu, bú madu nke Jehova nādighi-aguru ya ajọ omume,Bú onye ọ dighi aghughọ ọ bula di na mọ-ya.
Mb͕e m'b͕ara nkiti, ọkpukpum nile kara nkáSite n'ọb͕ub͕ọ-ujam ogologo ubọchi nile.
N'ihi na ehihie na abali aka-Gi di arọ̀ n'arum:Umem b͕anwere n'ihe-ikpọ-nku nke uguru.
Selah Anamemeri ka I mara nmehiem, ekpuchighkwam ajọ omumem:M'siri, M'gēkwuputara Jehova njehiem nile;Gi onwe-Gi bupu-kwa-ra ajọ omume nke nmehiem.
Selah N'ihi nka ka onye-ebere ọ bula kpere Gi na mb͕e agēji chọta Gi:N'ezie n'iju-miri nke ọtutu miri ha agaghi-eru ya aru.
Gi onwe-gi burum ebe-nzuzo; I gēchezim ka m'pua n'ahuhu;Iti-nkpu nke mb͕e anēme ka ab͕apu, ndia ka I gēme ka ha dim buruburu.
Selah M'gēme ka i nwe uche, M'gēzi kwa gi ihe n'uzọ nke i gēje ije nime ya:M'gādu gi ọdu, anyam gādikwasi kwa gi n'aru.
Unu adila ka inyinya, ma-ọbu dika inyinya mule, nke ọ dighi nghọta ha nwere:Agēji kwa bit na bridle, dika ihe-ekike, ijide ha,Ma emeghi otú a ha agaghi-abiaru nso gi.
Ma onye nātukwasi obi na Jehova, ebere gādi ya buruburu.
Jehova, teghari-kwa-nu egwú ọṅù, unu ndi ezi omume:Ti-kwa-nu nkpu ọṅù, unu nile ndi ziri ezi n'obi.
Tienu nkpu ọṅù nime Jehova, unu ndi ezi omume:N'ebe ndi ziri ezi nọ otuto mara nma.
Werenu ubọ-akwara kele Jehova:Werenu une nke akwara iri bùkue Ya abù ọma.
Bùkueune Ya abù ọhu;Werenu iti-nkpu me ka ọkpukpọ-ubọ di nma.
N'ihi na okwu Jehova ziri ezi;Anālu kwa ọlu-Ya nile n'ikwesi-ntukwasi-obi.
Uwa juputara n'ebere jehova.
Okwu Jehova ka ejiri me elu-igwe;Eji-kwa-ra iku-ume nke ọnu-Ya me usu-ha nile.
Ka uwa nile tua egwu Jehova:Ka ndi nile ndi bi n'elu-uwa dum madu bi tua ujọ Ya.
N'ihi na Ya onwe-ya kwuru okwu, o we di;Ya onwe-ya nyere iwu, o we guzo.
Jehova emebiwo ndum-ọdu mba nile:Ọ siwo èchìchè nile nke ndi di iche iche, É-è.
Ndum-ọdu Jehova nēguzo rue mb͕e ebighi-ebi,Èchìchè nile nke obi-Ya rue ọb͕ọ nile.
Mba ihe nāgara nke-ọma ka ọ bu, bú mba ahu nke Jehova bu Chineke-ya;Bú ndi ahu Ọ rọputara iburu Ya ihe-nketa.
Jehova siri n'elu-igwe legide anya;Ọ huwo umu madu nile; Ọ siwo n'ọnọdu ebe-obibi-YaLekwasi ndi nile bi n'uwa anya; Bú Onye ahu Nke nākpu obi ha nile n'otù,Nke nāghọta kwa ọlu nile nke ha nile.
Adighi-eji kwa ike riri nne naputa dike.
Nání ihe-nrafu ka inyinya bu iji zọputa madu:Ọ dighi-eji kwa ike-ya riri nne me ka madu wepuga onwe-ya.
Le, anya Jehova di n'aru ndi nātu egwu Ya,Bú n'aru ndi nēchere ebere-Ya; Inaputa nkpuru-obi-ha n'ọnwu,Na idebe ha ndu n'oké unwu.
Nkpuru-obi-ayi echerewo Jehova:Iye-aka-ayi na ọta-ayi ka Ọ bu.
N'ihi na ọ bu nime Ya ka obi-ayi nāṅuri ọṅu,N'ihi na ọ bu aha nsọ Ya ka ayi tukwasiworo obi.
Jehova, ka ebere-Gi dikwasi ayi,Dika ayi chereworo Gi.
Abù Ọma nke Devid; mb͕e ọ b͕anwere omume-ya n'iru Abimelek, o we chupu ya, o we la.
M'gāgọzi Jehova na mb͕e nile:Mb͕e nile ka otuto-Ya gādi n'ọnum.
Jehova ka nkpuru-obim gēji nya isi:Ndi di ume-ala n'obi gānu ya, we ṅuria ọṅu.
Sonum me ka Jehova di uku,Ka ayi buli kwa aha-Ya elu n'otù.
Achọrọm Jehova, Ọ za-kwa-ram,We naputam n'ujọm nile.
Ha legidere Ya anya, we nwue enwu:Ka ihere ghara ime kwa ha n'iru.
Onye a ewedara n'ala kpọrọ òkù, Jehova we nuru ya,We si na nkpab͕u-ya nile zọputa ya.
Mọ-ozi nke Jehova nāma ulo-ikwū-ya buruburu ndi nātu egwu Ya,Ọ we dọputa ha.
Detunu ire, hu na Jehova di nma:Onye ihe nāgara nke-ọma ka ọ bu, bú nwoke nke nāb͕abà nime Ya.
Tuanu egwu Jehova, unu ndi nsọ Ya:N'ihi na ọ dighi ihe nākọ ndi nātu egwu Ya.
Nkpà akpawo umu-ọdum, agu aguwo kwa ha:Ma ndi nāchọ Jehova, ọ dighi ezi ihe ọ bula gākọ ha.
Bianu, umum, gem nti:Egwu Jehova ka m'gēzi unu.
Nke nāhu ubọchi nile nke ndu n'anya, ka o we hu ọdi-nma?
Chezi ire-gi ka ọ ghara ikwu ihe ọjọ,chezi kwa eb͕ub͕ere-ọnu-gi ka ha ghara ikwu okwu aghughọ.
Si n'ihe ọjọ wezuga onwe-gi, me ezi ihe;Nāchọsi udo ike, b͕aso kwa ya.
Anya abua nke Jehova di n'aru ndi ezi omume,Nti-Ya abua ghe-kwa-ra oghe na nkpu ha nētiku Ya.
Iru Jehova nēmegide ndi nēme ihe ọjọ,Ibipu ncheta-ha n'uwa.
Ndi ezi omume tiri nkpu, Jehova we nuru,We si na nkpab͕u-ha nile naputa ha.
Jehova nọ nso ndi obi-ha tiwara etiwa,Ọ nāzọputa kwa ndi azọpiaworo nime mọ-ha.
Ha di ọtutu, bú ihe ọjọ nke nādakwasi onye ezi omume:Ma n'aka ha nile ka Jehova nānaputa ya.
Ihe ọjọ gēme ka onye nēmebi iwu nwua:Ọzọ, ndi nākpọ onye ezi omume asì, agāma ha ikpe.
Jehova nāb͕aputa nkpuru-obi ndi-orù-Ya:Agaghi-ama kwa ha ikpe, bú ndi nile nāb͕abà nime Ya.
Abù Ọma nke Devid.
Jehova, luso ha ọ̀gù, bú ndi nālusom ọ̀gù:Buso ha agha, bú ndi nēbusom agha.
Jide ọta na ọta uku,Bilie iyerem aka.
Seputa kwa ube na anyu-ike-agha izute ndi nāchum:Si nkpuru-obim, Nzọputa-gi ka M'bu.
Ka ihere me ha, ka etiye kwa ha n'ọnọdu-ihere, bú ndi nāchọsi nkpuru-obim ike:Ka ha b͕aghachi azu nwe iru-ihere, bú ndi nēchè ihe ọjọ ha gēmem.
Ka ha di ka ib͕ob͕o-ọka n'iru ifufe,Ka mọ-ozi nke Jehova buru kwa onye nēnupu ha.
Ka uzọ-ha b͕a ọchichiri, ka ọ buru kwa ebe nālo nālọ,Ka mọ-ozi nke Jehova buru kwa onye nāchu ha.
N'ihi na ọ bu mb͕e m'nēmeghi ihe ka ha zoberem olùlù nke ub͕u-ha,Ọ bu mb͕e m'nēmeghi ihe ka ha gwuru olùlù nye nkpuru-obim.
Ka ntikpọ biakwasi ya mb͕e ọ nāmaghi;Ọzọ, ka ub͕u-ya nke o zobeworo jide ya onwe-ya:Nime ntikpọ ahu, ya dabà nime ya.
Nkpuru-obim gēteghari kwa egwú ọṅù na Jehova:Obi gātọ ya utọ na nzọputa-Ya.
Jehova, ònye di ka Gi?
Gi Onye nānaputa onye ewedara n'ala n'aka onye di ike kari ya,I nānaputa onye ewedara n'ala na ob͕eye n'aka onye nānapu ya ihe n'ike.
Ndi-àmà nke ihe-ike nēbili;Ihe nke m'nāmaghi ka ha nājum.
Ha nākwughachim ihe ọjọ n'ọnọdu ezi ihe,Nkpuru-obim di ka onye b͕a aka nwa.
Ma mu onwem, mb͕e ha nāri ọria, uwem bu ákwà-nkpe:Ewedaram nkpuru-obim n'ala site n'obubu-ọnu;Ekperem nālaghachikute kwa obim.
Dika agasi na ọ burum eyì, dika agāsi na ọ burum nwa-nne, otú a ka m'jeghariri:Dika onye nēru újú nne-ya, otú a ka m'rudara n'ala nēyi uwe-nkpe.
Ma mb͕e m'nāru ukwu ha ṅuriri ọṅu, chikọta onwe-ha:Ha chikọtara onwe-ha imegidem, nētib͕um mb͕e m'nāmaghi;Ha dọkaram, ha eguzoghi kwa du: Dika ndi emeruru emeru n'etiti ndi nāchì ọchì n'ihi ob͕e-achicha,Otú a ka ha takwasirim ikekere-ezé.
Onye-nwe-ayi, #mb͕e ole ka I ganēle anya?
Si na ntikpọ nile ha weghachi nkpuru-obim,Si n'aka umu-ọdum weghachi nkpuru-obi m'nwere nání ya.
M'gēkele Gi n'etiti nkpọkọta bara uba:N'etiti otù ndi nwere ume ka m'gēto Gi.
Ekwela ka ndi-irom, bú ndi-okwu-ugha, ṅuam ọǹu:Ekwela ka ndi nākpọm asì mb͕e m'nēmeghi ihe b͕ue iku-anya.
N'ihi na ọ bughi okwu udo ka ha nēkwu:Ma ha nēchèputa okwu di iche iche nke aghughọ nile imegide ndi nọ jū n'ala.
Ha we me ka ọnu-ha sa mbara imegidem;Ha siri, Ehe, ehe, anya-ayi ahuwo ya.
I huwo ya, Jehova; ab͕ala nkiti:Onye-nwe-ayi, anọlam n'ebe di anya.
Kpọte Onwe-gi, kpetara ikpe m,Chinekem na Onye-nwem, tetara okwu-ikpem.
Kpem ikpe dika ezi omume-Gi si di, Jehova, bú Chinekem;Ekwe-kwa-la ka ha ǹuam ọǹu.
Ekwela ka ha si n'obi-ha, Ehe, nka bu ọchichọ nkpuru-obi-ayi:Ekwela ka ha si, Ayi elodawo ya.
Ka ihere me ha, ka ha nile nwe kwa iru-ihere n'otù, bú ndi na-aṅuri ọǹu n'ihe ọjọ nādakwasim:Ka ha yiri ihere na ọnọdu-ihere dika uwe, bú ndi nēme onwe-ha ka ha di uku imegidem.
Ka ha tie nkpu ọṅù, ṅuri kwa ọṅu, bú ndi ezi omumem nātọ utọ:Ka ha nāsi kwa mb͕e nile, Jehova di uku, Onye udo orù-Ya nātọ Ya utọ.
Irem ganēkwu okwu, dika onye nātughari uche, bayere ezi omume-Gi,Baye-kwa-ra otuto-Gi ogologo ubọchi nile.
Abù Ọma nke diri Onye-isi Abù.
Abù Ọma nke orù Jehova, bú Devid.
Ihe nke nāputa n'ọnu njehie nke onye nēmebi iwu nāsi n'etiti obimỌ dighi oké egwu Chineke di n'anya-ya abua.
N'ihi na ọ nāgwa onwe-ya okwu ire-utọ n'anya onwe-ya,Bayere ichọputa ajọ omume-ya na ikpọ ya asì.
Okwu nile nke ọnu-ya bu ajọ ihe na aghughọ:Ọ rapuwo inwe uche na ime nma.
Ajọ ihe ka ọ nēchè n'elu ihe-ndina-ya;Ọ nēguzo onwe-ya n'uzọ nke nādighi nma;Ọ dighi-aju ihe ọjọ.
Jehova, n'elu-igwe ka ebere-Gi di;Ikwesi-ntukwasi-obi-Gi nēru mbara-ígwé.
Ezi omume-Gi di ka ugwu Chineke;Ikpé-Gi nile bu ob͕u-miri riri nne:Ọ bu madu na anumanu ka I nāzọputa, Jehova.
Le ka ebere-Gi si di oké ọnu-ahia, Chineke!
Umu madu nāb͕abá kwa n'okpuru ǹdò nkù-Gi abua.
Afọ nējubiga ha ókè site n'abuba nke ulo-Gi;Ọ bu kwa miri-iyi nke ihe-utọ-Gi nile ka I nēme ka ha ǹua.
N'ihi na n'ebe I nọ ka isi-iyi ndu di:N'ìhè-Gi ka ayi nāhu ìhè.
Me ka ebere-Gi digidere ndi mara Gi;Me kwa ka ezi omume-Gi digidere ndi ziri ezi n'obi.
Ekwela ka ukwu npako biakwasim,Ekwe-kwa-la ka aka nke ndi nēmebi iwu me ka m'wagharia.
N'ebe ahu ka ndi nālu ajọ ihe daworo:Enudawo ha, ha apughi kwa ibili ọzọ.
Abù Ọma nke Devid.
Emela ka iwe-gi di ọku n'ihi ndi nēme ihe ọjọ,Ekwosola ndi nēme ajọ omume ekworo.
N'ihi na dika ahihia ka agēbipu ha ngwa ngwa,Dika akwukwọ ahihia ndu ka ha gākpọnwu.
Tukwasi Jehova obi, me kwa ezi ihe;Biri n'ala, nāzù kwa onwe-gi n'ikwesi-ntukwasi-obi.
Ka ihe Jehova tọ kwa gi utọ;Ọ gēnye kwa gi ihe nile obi-gi nāriọ.
Kpọre uzọ-gi ru Jehova aru;Tukwasi kwa Ya obi, Ya onwe-ya gēme kwa ya.
Ikpé-gi kwa dika etiti-ehihie.
Nọ dū n'iru Jehova, were kwa ntachi-obi nēchere Ya:Emela ka iwe-gi di ọku n'ihi onye ọ nāgara nke-ọme n'uzọ ya,N'ihi madu nke na-eme ajọ ihe-nzube di iche iche.
Ra aka iwe iwe, rapu kwa ọnuma:Emela ka iwe-gi di ọku, o nēdubà nání n'ime ihe ọjọ.
N'ihi na agēbipu ndi nēme ihe ọjọ:Ma ndi nēle anya Jehova, ndi ahu gēnweta ala.
Ma ọ fọduru nwa mb͕e, onye nēmebi iwu agaghi-adi kwa:I gēlekwasi kwa ọnọdu-ya anya, ma ọ gaghi-anọ.
Ma ndi di ume-ala n'obi gēnweta ala;Iba-uba nke udo gātọ kwa ha utọ.
Onye nēmebi iwu nēzube ajọ ihe imegide onye ezi omume,Ọ nātakwasi kwa ya ikekere-ezé.
Onye-nwe-ayi nāchì ya ọchì:N'ihi na Ọ huwo na ubọchi-ya nābia Ndi nēmebi iwu amiputawo mma-agha, zọ kwa uta-ha ukwu ikwe ya;Ime ka onye ewedara n'ala na ob͕eye da,Ib͕u ndi ziri ezi n'uzọ-ha: Mma-agha-ha gābà n'obi onwe-ha,Agāb͕aji kwa uta-ha.
Ihe ntà onye ezi omume nwere di nmaKari ihe bara uba nke ọtutu ndi nēmebi iwu.
N'ihi na agāb͕aji ogwe-aka nke ndi nēmebi iwu:Ma Jehova nākwagide ndi ezi omume.
Jehova mara ubọchi nile nke ndi zuru okè:Ihe-nketa-ha gādiru kwa mb͕e ebighi-ebi.
Ihere agaghi-eme ha na mb͕e ihe ọjọ:Afọ gēju kwa ha n'ubọchi oké unwu.
N'ihi na ndi nēmebi iwu gāla n'iyì,Ndi-iro Jehova gādi ka ihe di oké ọnu-ahia nke umu-aturu:Ha gēdè; n'anwuru-ọku ka ha gēdè.
Onye nēmebi iwu nēbiri ihe, ma ọ dighi-akwughachi:Ma onye ezi omume nēme amara, nēnye kwa enye.
N'ihi na ndi Ọ nāgọzi gēnweta ala;Ma agēbipu ndi Ọ nākọcha.
Site n'aka Jehova ka emeworo ka nzọ-ukwu nile nke madu guzosie ike;Uzọ-ya nātọ kwa Ya utọ.
Mb͕e ọ gada, agaghi-atudasi ya:N'ihi na Jehova nākwagide aka-ya.
Nwata ka m'buworo, aghọwokwam okenye;Ma ahughm onye ezi omume ka arapuru ya,Ahughkwam nkpuru-ya ka ha nāriọ nri.
Ogologo ubọchi nile ka ọ nēme amara, nēbinye kwa ihe;Nkpuru-ya bu kwa ndi agọziri agọzi.
Si n'ihe ọjọ wezuga onwe-gi, me ezi ihe;Biri kwa rue mb͕e ebighi-ebi.
N'ihi na Jehova nāhu ezi ikpé n'anya,Ọ dighi-arapu kwa ndi-ebere-Ya;Rue mb͕e ebighi-ebi ka anēdebe ha:Ma agēbipu nkpuru ndi nēmebi iwu.
Ndi ezi omume gēnweta ala,Biri kwa n'elu ya rue mb͕e ebighi-ebi.
Ire-ya nēkwu kwa okwu ezi ikpé.
Iwu Chineke-ya di n'obi-ya;Nzọ-ukwu-ya nile agaghi-ab͕uchapu kwa.
Onye nēmebi iwu nēche onye ezi omume nche,Nāchọ kwa ime ka ọ nwua.
Jehova agaghi-arapu ya n'aka-ya,Ọ gaghi-ama kwa ya ikpe mb͕e anēkpe ya ikpe.
Nēle anya Jehova, nēdebe kwa uzọ-Ya,Ọ gēbuli kwa gi inweta ala:Mb͕e anēbipu ndi nēmebi iwu, i gāhu.
Ahuwom onye nēmebi iwu ka ọ nēme madu ka ha ma jijiji,Ahuwokwam ya ka ọ nāwasa onwe-ya dika osisi di ndu n'ala mara ya.
O we gabiga, ma, le, ọ nọgh:M'we chọ ya, ma achọtaghi ya.
Riba onye zuru okè ama, le kwa onye ziri ezi:N'ihi na ọdi-n'iru diri onye-udo.
Ma ndi-njehie, anēkpochapu ha n'otù:Agēbipu ọdi-n'iru nke ndi nēmebi iwu.
Ma nzọputa ndi ezi omume nēsi n'aka Jehova bia:Ọ bu ebe-ha siri ike na mb͕e nkpà.
Jehova nēye-kwa-ra ha aka, nēme ka ha b͕apu:Ọ nēme ka ha si n'aka ndi nēmebi iwu b͕apu, Ọ nāzọputa kwa ha,N'ihi na ha ab͕abàwo nime Ya.
Abù Ọma Devid, ime ka echeta echeta.
Jehova, abalaram nba n'iwe-Gi:Adọ-kwa-lam aka na nti n'ọnuma-Gi.
N'ihi na àkú-Gi nile efedakwasiwom,Aka-Gi adakwasiwokwam.
Gi;Ọ dighi kwa udo ọ bula di n'ọkpukpum nile n'ihi nmehiem.
N'ihi na ajọ omumem nile agabigawo n'elu isim:Dika ibu arọ́ ha dikaram arọ́.
Ufiri-utalim nile nēsì ísì, nāb͕u kwa miri,N'ihi uchem b͕agọro ab͕agọ.
Ab͕agọrọm ab͕agọ ruda kwa nke-uku;Ogologo ubọchi nile ka m'jeghariworo nēyi uwe-nkpe.
N'ihi na úkwùm juputara na nruru-ọku;Ọ dighi kwa izu-okè ọ bula di n'anu-arum.
Arum esinwuwo, egwepiawokwam nke-uku:Ab͕ọwom uja n'ihi isu-ude nke obim.
Onye-nwe-ayi, n'iru Gi ka ichọsi-ikem nile di;Ize-umem ezonarighi kwa Gi.
Obim nēti ike ike, ikem esiwo nimem la:Ìhè nke anyam abua kwa, ọbuná ìhè nke anyam ahu adighi n'arum.
Ndi nāhum n'anya na ndi-eyìm nēguzo iche na ncherita-iru ihe-otitim;Ndi-ab͕ata-obim nēguzo kwa n'ebe di anya.
Ndi nāchọsi nkpuru-obim ike nēsi-kwa-ram ọnyà;Ndi nāchọ imem ihe ọjọ ekwuwo kwa ihe-ila-n'iyì di iche iche,Ọ bu kwa ihe-aghughọ nile ka ha nātughari n'uche ogologo ubọchi nile.
Ma mu onwem, dika onye nti chiri, adighm-anu ihe;Adikwam ka onye-ob͕i nke nādighi-asaghe ọnu-ya.
E, adim ka madu nke nādighi-anu iheOnye iba-nba ọ bula nādighi n'ọnu-ya.
N'ihi na Gi, Jehova, ka m'chereworo:Gi onwe-gi gāza, Onye-nwe-ayi, Chinekem.
N'ihi na asirim, Ka ha ghara iṅuri ọṅu n'arum:Mb͕e anēwezuga ukwum n'ọnọdu-ya, ha mere onwe-ha ka ha di uku imegidem.
N'ihi na mu owem gaje ije nsukwra-achi,Ihe-nb͕um di kwa na ncherita-irum mb͕e nile.
N'ihi na m'gēgosi ajọ omumem;M'gēcheb͕u onwem bayere nmehiem.
Ma ndi-irom nādi ndu, nwe ume:Ha ba-kwa-ra uba, bú ndi nākpọm asì n'uzọ okwu-ugha.
Ndi ahu kwa nke nākwughachi ihe ọjọ n'ọnọdu ezi iheNēmegidem, n'ihi na anamab͕aso ezi ihe.
Arapulam, Jehova:Chinekem, anọlam n'ebe di anya.
Bia ọsọsọ iyerem ka,Onye-nwe-ayi, bú nzọputam.
Abù Ọma nke diri Onye-isi Abù, bú Jedutun.
Abù Ọma Devid.
Asirim, Ka m'lezie uzọm nile anya,Ka m'we ghara iwere irem mehie:Ka m'debere ọnum ihe ikechi ọnu,Mb͕e onye nēmebi iwu nọ n'irum.
Aghọrọm onye-ob͕i n'inọ-dū, ab͕aram nkiti, ọbuná ipu n'ikwu ezi ihe;Ewe kpalie ihe-nb͕um.
Obim di ọku nimem;Mb͕e m'nātughari uche ọku rebere:M'we were irem kwue okwu: Jehova, me ka m'mara ọgwugwum,Na ọtùtù ubọchim nile, ihe ọ bu;Ka m mara ka msi buru ihe nākwusi akwusi.
Le, I mewo ubọchim nile dika ntu-ọbu-aka;Mb͕e ndum di kwa ka ihe nābughi ihe n'iru Gi:N'ezie nání otù nku-ume ka madu ọ bula bu, n'iguzosi-ike-ya.
Selah N'ezie ọ bu n'onyinyo ka madu nējeghari:N'ezie n'otù nku-ume ka ha nāb͕a aghara:Ọ nākwakọba àkù, ma ọ maghi onye gāchikọta ha.
Ma ub͕u a, Onye-nwe-ayi, m'leworo anya gini?
Ncherem, n'ebe I nọ ka ọ di.
Naputam n'aka njehiem nile:Emelam ka m'buru ihe-ita-uta nke onye-nzuzu.
Aghọrọm onye-ob͕i, adighm-asaghe ọnum;N'ihi na Gi onwe-gi mere ya.
Si n'arum wezuga ihe-otiti-Gi:Emewo ka mu onwem gwusia site n'ilu-ọ̀gù nke aka-Gi.
I ji iba-nba nile dọ madu aka na nti n'ihi ajọ omume,I we me ima-nma-ya anāchọsi ike ka ọ b͕aze dika nla:N'ezie nání otù nku-ume ka madu ọ bula bu.
Selah Nuru ekperem, Jehova, ṅa kwa nti ntikum;Ab͕ala nkiti n'anya-mirim:N'ihi na ọbìa ka m'bu n'ebe I nọ,Abum onye-nnọdu, dika nnam-hà nile.
Lepum anya, ka m'we b͕asa irum,Tutu mu ala, ghara inọ kwa ọzọ n'uwa.
Abù Ọma nke diri Onye-isi Abù.
Abù Ọma Devid.
Elesirim anya Jehova ike;Ọ we tọrọm nti-Ya n'ala, nu ntikum.
Chineke-ayi:Ọtutu madu gāhu ya, tua egwu, We tukwasi Jehova obi.
Onye ihe nāgara nke-ọma ka ọ bu, bú nwoke nke meworo Jehova ka Ọ buru ihe-ntukwasi-obi-ya,Ọ cheghi kwa ndi-nganga iru, ma-ọbu ndi nējehi n'uzọ okwu-ugha.
Gi onwe-gi meworo, Jehova, bú Chinekem, bú oké ọlu-Gi nile,Na èchìchè-Gi nile n'ebe ayi nọ:Apughi idoro Gi ha n'usoro;Asi na agamegosi kwu kwa okwu bayere ha,Ha kariri igu-ọnu.
Gi utọ;Nti abua ka I ràpúworom:Ọ bughi àjà-nsure-ọku na àjà-nmehie ka I chọworo.
Mb͕e ahu ka M'siri, Le, abiawom;N'akwukwọ-npiakọta ka edeworo ihe bayerem: Ime ihe di Gi utọ atọwom utọ, Chineke;Iwu-Gi di kwa nime obim.
Ezisawom ozi ọma nke ezi omume nime nkpọkọta-Gi bara uba;Le, adighm-eb͕ochi eb͕ub͕ere-ọnum abua,Jehova, Gi onwe-gi amawo.
Ekpuchighm ezi omume-Gi nime obim;Ekwusawom ikwesi-ntukwasi-obi-Gi na nzọputa-Gi:Ezonarighm nkpọkọta-Gi bara uba ebere-Gi na ezi-okwu-Gi Gi onwe-gi, Jehova, ebochilaram obi-ebere-Gi nile:Ka ebere-Gi na ezi-okwu-Gi nēchezim mb͕e nile.
N'ihi na ihe ọjọ nādighi ọnu-ọgugu ab͕awom buruburu,Ajọ omumem nile eruwom aru, apughkwam ihu uzọ;Ha kariri agiri-isi nile nke isim n'uba, obim arapuwokwam.
Jehova, ka ọ tọ Gi inaputam:Jehova, bia ọsọsọ iyerem aka.
Ka ihere me ha, ka ha nile nwe kwa iru-ihere n'otù,Bú ndi nāchọ nkpuru-obim ikpochapu ya:Ka ha laghachi azu, ka etiye kwa ha n'ọnọdu-ihere,Bú ndi ihe ọjọ dakwasirim nātọ utọ.
Ka ha tọb͕ọrọ n'efu n'ihi ihere-ha,Bú ndi nāsim, Ehe, ehe.
Ka obi tọ ndi nile nke nāchọ Gi utọ, ka ha ṅuri kwa ọṅu nime Gi:Ka ndi nāhu nzọputa-Gi n'anya nāsi mb͕e nile,Ka Jehova di uku.
Ma mu onwem bu onye ewedara n'ala na ob͕eye;Ma Onye-nwe-ayi nēchèrem èchìchè:Onye-iye-akam na Onye nēme ka m'b͕apu ka I bu;Chimekem, anọla ọdù.
Abù Ọma nke diri Onye-sisi Abù.
Abù Ọma Devid.
Onye ihe nāgara nke-ọma ka ọ bu, bú onye nwere uche n'imeso onye nēnweghi ike:N'ubọchi ihe ọjọ Jehova gēme ka ọ wepuga onwe-ya.
Jehova gēdebe ya, me ka ọ di ndu, agēme ka ihe gara ya nke-ọma n'uwa;Enye-kwa-la ya n'aka ọchichọ nkpuru-obi nke ndi-iro-ya.
Jehova gākwagide ya n'elu ihe o ji edina mb͕e aru nādighi ya ike:Ihe-ndina-ya nile ka I b͕anweworo n'ọria ya.
Mu onwem siri, Jehova, merem amara:Me ka nkpuru-obim diri ndu; n'ihi na emehiewom megide Gi.
Ndi-irom nēkwu ihe ọjọ bayerem, si.
Obi-ya nāchikọtara onwe-ya ajọ ihe:Ọ nāpu n'èzí nēkwu ya.
Ndi nile nke nākpọm asì nātakwurita ntakwu imegidem:N'imegidem ka ha nēchèrem ihe ọjọ.
Anāwukwasi ya ihe jọb͕uru onwe-ya, ka ha kwuru:E, nke o dinaworo ub͕u a ọ gaghi-ebili ọzọ.
Ma Gi onwe-gi, Jehova, merem amara, me ka m'bilie,Ka m'we kwughachi ha ugwọ.
Nka ka m'ji mara na ihem nātọ Gi utọ,N'ihi na onye-irom adighi-eti nkpu nmeri n'arum.
Ma mu onwem, n'izu-okèm ka I jideworom,We me ka m'guzosie ike n'iru Gi rue mb͕e ebighi-ebi.
Onye agọziri agọzi ka Jehova, bú Chineke Israel, bu,Site na mb͕e ebighi-ebi we rue mb͕e ebighi-ebi.
Amen, na Amen.
AKWUKWỌ NKE-ABUA
Abù Ọma nke diri Onye-isi Abù; Maschil nke umu Kora.
Dika agu iyi miri si agu nne-ele,Otú a ka agu Gi nāgu nkpuru-obim, Chineke.
Akpiri Chineke, bú Chineke di ndu, akpọwo nkpuru-obim nku:Òle mb͕e m'gābia, ewe hum n'iru Chineke?
Anya-mirim aghọworom nri ehihie na abali,Mb͕e ha nāsim ogologo ubọchi nile, Òle ebe Chineke-gi nọ?
Ihe ndia ka m'gēcheta, wusi kwa nkpu tu-obim nimem dika miri,Otú m'nāgabiga n'etiti ìgwè madu, nējere ha nwayọ dika onye-ndú-ha rue ulo Chineke,N'olu iti-nkpu-ọṅù na nke ekele, bú ìgwè madu nēme ememe.
Gini mere i ji ruda n'ala, nkpuru-obim?
Gini mere i ji su ude nke-uku nimem?
Chere Chineke: n'ihi na m'gēkele kwa Ya ọzọN'ihi nzọputa nile nke iru-Ya.
Chinekem, nimem ka nkpuru-obim nēruda n'ala:N'ihi ya anamecheta Gi site n'ala Jọdan,Site kwa na Heamon, site n'ugwu Miza.
Ob͕u-miri nākpọ ob͕u-miri òkù n'olu nrùda-miri nile nke Gi:Ebili-miri-Gi nile na nmali-miri-Gi nile agabigawo n'isim.
N'ehihie Jehova gēnye ebere-Ya iwu,N'abali kwa ka abù-Ya gādi n'onum,Bú ekpere m'nēkpere Chineke nke ndum.
Ka m'si Chineke, bú nkumem di elu, N'ìhi gini ka I chezọworom?
N'ìhi gini ka m'nējeghari nēyi uwe-nkpe nime nmeb͕u onye-iro?
Dika asi na eji ihe gwepia ọkpukpum nile, ndi nākpab͕um nātam uta;Mb͕e ha nāsin ogologo ubọchi nile, Òle ebe Chineke-gi nọ?
Gini mere i ji ruda n'ala, nkpuru-obim?
Gini mere i ji su ude nke-uku nimem?
Chere Chineke: n'ihi na m'agēkele kwa Ya ọzọ,Onye bu nzọputa nke irum, na Chinekem.
Kpem ikpe, Chineke, kpe kwa ọnum n'ikpe, me ka m'pua n'aka mba nādighi-eme ebere:Me ka m'si n'aka nwoke bu onye-aghughọ na onye ajọ omume b͕apu.
N'ihi na Gi onwe-gi bu Chineke Nke bu ebem siri ike; n'ìhi gini ka I juworom aju?
N'ihi gini ka m'nējeghari nēyi uwe-nkpe nime nmeb͕u onye-iro?
Ziputa ìhè-Gi na ezi-okwu-Gi; ka ha onwe-ha nēdum:Ka ha me ka m'biarue ugwu nsọ Gi,Biaru kwa ebe-obibi-Gi nile.
M'gābiaru kwa ebe-ichu-àjà nke Chineke,Rue Chineke aru, bú ọṅù nke otite-egwú-ọṅùm:M'gēkele kwa Gi n'ubọ-akwara, Chineke, bú Chinekem.
Gini mere i ji ruda n'ala, nkpuru-obim?
Gini mere i ji su ude nke-uku nimem?
Chere Chineke: n'ihi na m'gēkele kwa Ya ọzọ,Onye bu nzọputa nke irum, na Chinekem.
Abù Ọma nke diri Onye-isi Abù; Abù Ọma nke umu Kora.
Maschil.
Chineke, ayi ewerewo nti-ayi nu, nna-ayi-hà akọworo ayi,Ọlu I luru n'ubọchi-ha, n'ubọchi mb͕e ochie.
Gi onwe-gi jiri aka-gi napu mba ọzọ di iche iche ala-ha, we kua ha dika osisi nime ya;I nēmejọ ndi nile di iche iche, we me ka nna-ayi-hà wasa alaka.
N'ihi na ọ bughi mma-agha-ha ka ha ji nweta ala ahu,Ogwe-aka-ha azọputaghi kwa ha:Kama ọ bu aka-nri-Gi, na ogwe-aka-Gi, na ìhè nke iru-Gi,N'ihi na ihe-ha tọrọ Gi utọ.
Gi onwe-gi bu Ezem, Chineke:Nye nzọputa nile nke Jekob iwu.
Site na Gi ka ayi ga-akwatu ndi nākpab͕u ayi:Site n'aha-Gi ka ayi gāzọkwasi ndi nēbili imegide ayi ukwu.
N'ihi na ọ bughi utam ka m'nātukwasi obi,Mma-agham adighi-azọputakwam.
Kama ọ bu Gi zọputaworo ayi n'aka ndi nākpab͕u ayi,I mewo kwa ka ihere me ndi nākpọ ayi asì.
Chineke ka ayi jiworo nya isi ogologo ubọchi nile,Ọ bu kwa aha-gi ka ayi gēkele rue mb͕e ebighi-ebi.
Selah Ma ub͕u a I juwo ayi aju, we tiye ayi n'ọnọdu-ihere;I dighi-eso kwa usu-ndi-agha-ayi pua ije agha.
I nēme ka ayi si n'iru onye-nkpab͕u laghachi azu:Ọzọ, ndi nākpọ ayi asì nāpunara ayì ihe nye onwe-ha.
I nēme ayi ka ayi di ka ìgwè aturu agēri eri;N'etiti mba nile ka I fesawo-kwa-ra ayi.
I nēre ndi-Gi ma I naraghi ihe-ọnu-ahia,I meghi ka àkù-Gi ba uba site n'ọnu-ahia-ha.
I nēme ayi ka ayi ghọro ndi-ab͕ata-obi-ayi ihe-ita-uta,Ka ayi ghọrọ ndi di ayi buruburu ihe-ọchì na ihe-ikwa-emò.
I nēme ayi ilu n'etiti mba nile,Nfufe-isi n'etiti ndi nile di iche iche.
Ogologo ubọchi nile ka onodu-iherem di n'irum,Ihere irum ekpuchiwokwam, N'ihi olu ita-uta na onye-nkwulu;N'ihi onye-iro na onye nābọ̀ ọ́bọ̀.
Ihe nile a abiakwasiwo ayi; ma ayi echezọghi Gi,Ayi ekwughi kwa okwu-ugha n'ọb͕ub͕a-ndu-Gi Obi-ayi alaghachighi azu,Nzọ-ukwu-ayi esighi kwa n'uzọ-Gi wezuga onwe-ha; Na I gwepiawo ayi n'ọnọdu nkita-ọhia,Were kwa onyinyo ọnwu kpuchie ayi.
Chineke-ayi,We b͕asapuru chi ala ọzọ ọbu-aka-ayi; Chìneke agaghi-egwuputa ala ihe a?
N'ihi na Ya onwe-ya mara ihe-nzuzo nile nke obi.
N'ezie n'ihi Gi ka eb͕uworo ayi ogologo ubọchi nile;Aguwo ayi dika ìgwè ewu na aturu agēb͕u eb͕u.
Teta, n'ìhi gini ka I nāraru ura, Onye-nwe-ayi?
Teta n'ura, ajula ayi aju rue mb͕e ebighi-ebi.
N'ìhi gini ka I nēzobe iru-Gi?
N'ìhi gini ka I nēchezọ nweda-n'ala-ayi na nmeb͕u-ayi?
N'ihi na nkpuru-obi-ayi erudawo n'ala rue ájá:Afọ-ayi araparawo n'ala.
Bilie iyere ayi aka,B͕aputa kwa ayi n'ihi ebere-Gi.
Abù Ọma nke diri Onye-isi Abù; n'elu Shoshannim; Abù Ọma nke Umu Kora.
Maschil.
Abù ihe-utọ.
Obim ab͕ọputawo okwu di nma:Mu onwem nēkwu okwu; olum diri eze:Irem bu pen nke onye nēde akwukwọ ngwa ngwa.
Emewo gi ka i ma nma kari umu madu;Awukwasiwo amara n'eb͕ub͕ere-ọnu-gi abua:N'ihi ya Chineke agọziwo gi rue mb͕e ebighi-ebi.
Ke mma-agha-gi n'úkwù-gi, gi dike,Ebube-gi na ima-nma-gi.
N'ima-nma-gi nọkwasi n'elu inyinya ga nke-ọma,N'ihi ezi-okwu na ume-ala-n'obi na ezi omume:Aka-nri-gi gēzí kwa gi ihe di iche iche di egwu.
Ndi nile di iche iche nāda n'okpuru gi;Àkú-gi di n'obi ndi-iro eze.
Oche-eze-Gi, Chineke, nādiru mb͕e nile ebighi-ebi:Nkpa-n'aka-eze nke izi-ezi ka nkpa-n'aka-eze nke ala-eze-Gi bu.
I huwo ezi omume n'anya, we kpọ nmebi-iwu asì:N'ihi nka Chineke, bú Chineke-gi, tere giManu obi-utọ n'isi kari ndi-ibe-gi.
Myrrh na aloes na cassia juputara uwe-gi nile;Site n'ulo uku nile nke ọdu ubọ-akwara emewo ka i ṅuria ọṅu.
Umu-ndinyom ndi-eze muru nọ n'etiti ndinyom-i di oké ọnu-ahia:Nwunye-eze nēguzo onwe-ya n'aka-nri-gi yiri ọla-edo ọma nke Ofia.
Nuru, ada, le kwa, tọ kwa nti-gi n'ala;Chezọ kwa ndi-gi, na ulo nna-gi; Eze gēsi otú a chọsie ima-nma-gi ike:N'ihi na ya onwe-ya bu onye-nwe-gi; gi kpọ kwa isi ala nye ya.
Ada Taia gēwere kwa onyinye-inata-iru-ọma bia;Ndi-ọgaranya nke ndi-gi gēme ka iru-gi dajua.
Ada eze nke nọ nime ulo dichasi nsọpuru:Ihe akpagwara ọla-edo ka uwe-ya bu.
N'uwe akpara nke-ọma ka agēduru ya jekuru eze:Umu-ab͕ọghọ, nāmaghi nwoke ndi nēso ya n'azu, bú ndi-ibe-ya,Anēme ha ka ha biakute gi.
Eji ọṅù na otite-egwú-ọǹù duru ha:Ha gābà n'ulo uku eze.
Umu-gi gānọchi anya nna-gi-hà,I gēdo ha ndi-isi n'uwa nile.
M'gēme ka echeta aha-gi n'ọb͕ọ nile:N'ihi nka ndi nile di iche iche gēkele gi rue mb͕e nile ebighi-ebi.
Abù Ọma nke diri Onye-isi Abù; Abù Ọma nke umu Kora; n'elu Alamoth.
Abù.
Chineke buru ayi ebe-nb͕abà na ike,O mewo ka achọta Ya n'iye aka nke-uku na nkpab͕u nile.
N'ihi nka ayi agaghi-atu egwu mb͕e uwa nāb͕anwe,Ma-ọbu mb͕e anēwezuga ugwu nile n'ọnọdu-ha ga n'etiti oké osimiri; Mb͕e miri-ya nāb͕a aghara nāsu kwa ufufu,Mb͕e ugwu nile nēme nkpatu site na nbili-elu ya.
Selah Otù osimiri di, miri-iyi-ya nile nēme ka obodo Chineke ṅuria ọṅu,Bú ebe nsọ nke ebe-obibi nile nke Onye kachasi ihe nile elu.
Chineke nọ n'etiti ya; agaghi-ewezuga ya n'ọnọdu-ya:Chineke gēyere ya aka mb͕e chi bọrọ.
Mba nile ozo b͕ara aghara, ewezugara ala-eze nọnọdu-ha:O mere ka olu-Ya da, uwa nabaze.
Jehova nke usu nile nke ndi-agha nọyere ayi;Chineke nke Jekob buru ayi ulo-elu.
Selah Jenu, hu ọlu nile nke Jehova,Onye doworo ihe-iju-anya di iche iche n'uwa, Nēme ka agha nile kwusi rue nsọtu uwa;Ọ nāb͕aji uta, b͕upia kwa ube;Ọ nēsure ub͕ọ-ala nile n'oku.
Ranu aka, mara kwa na Mu onwem bu Chineke:Agēbulim n'etiti mba nile, agēbulim n'uwa.
Jehova nke usu nile nke ndi-agha nọyere ayi;Chineke nke Jekob buru ayi ulo-elu.
Selah
Abù Ọma nke diri Onye-isi Abù; Abù Ọma umu Kora.
Unu ndi nile di iche iche, kuanu aka;Werenu olu nke iti-nkpu-ọṅu tikue Chineke.
N'ihi na Jehova, Onye kachasi ihe nile elu, di egwu;Ọ bu Eze uku nāchi uwa nile.
Bú nbili-elu nke Jekob, onye Ọ huru n'anya.
Selah Chineke ewerewo iti-nkpu rigo,Jehova ewerewo olu opì-ike rigo.
Bùkuenu Chineke abù ọma, bùkuenu Ya abù ọma:Bùkuenu Eze-ayi abù ọma, bùkuenu Ya abù ọma.
N'ihi na Eze nke uwa dum ka Chineke bu:Bùkuenu Ya abù ọma, maschil.
Chineke aghọwo eze mba nile:Chineke anọkwasiwo n'oche-eze nsọ Ya.
Ndi amara aha-ha nke ndi nile di iche iche achikọtawo onwe-haIbu ndi Chineke nke Abraham:N'ihi na Chineke nwe ọta nile nke uwa;Emewo ka Ọ di elu nke-uku.
Abù; Abù Ọma umu Kora.
Onye uku ka Jehova bu, Ọ bu kwa onye anēto nke-uku,N'obodo Chineke-ayi, bú ugwu nsọ Ya.
Ihe mara nma n'idi-elu, na ihe-obi-utọ nke uwa nile,Ka ugwu Zaion bu, n'akuku nile nke Ugwu,Bú obodo Eze ukwu.
Chineke Nke nọ n'ulo nile ya di elu emewo ka amara Ya na Ya bu ulo-elu.
N'ihi na, le, ndi-eze zukọro,Ha gabigara n'otù.
Ha onwe-ha huru ya, ibobo we nwua ha n'aru;Ha mara jijiji, zọlie ọsọsọ.
Ihe-nb͕u, dika nke nwayi nāmuputa nwa.
I ji ifufe Iru-anyanwuTiwa ub͕ọ nile nke Tashish.
Dika ayi nuworo, otú a ka ayi huworoN'obodo Jehova nke usu nile nke ndi-agha, n'obodo Chineke-ayi:Chineke gēme ka o guzosie ike rue mb͕e ebighi-ebi.
Selah Ayi echèwo ebere-Gi echè, Chineke,N'etiti ulo uku Gi.
Dika aha-Gi si di, Chineke,Otú a ka otuto-Gi di rue nsọtu nile nke uwa:Ezi omume juputara aka-nri-Gi.
Ka ugwu Zaion ṅuria ọṅu,Ka umu-ndinyom Juda tegharia egwú ọṅù,N'ihi ikpé-Gi nile.
Jenu Zaion buruburu, b͕a kwa ya buruburu:Guanu ulo-elu-ya nile ọnu.
Tukwasinu obi-unu n'ékpè-ya,Tulenu ulo nile ya di elu;Ka unu we kọrọ ọb͕ọ nēso n'azu.
N'ihi na Nka bu Chineke, bú Chineke-ayi, rue mb͕e nile ebighi-ebi;Ya onwe-ya ganēdu ayi rue n'inwu-ọnwu.
Abù Ọma nke diri Onye-isi Abù; Abù Ọma Umu Kora.
Nurunu nka, ndi nile di iche iche;Ṅanu nti, ndi nile bi n'uwa nka: Ma ndi di ala ma ndi di elu,Ọgaranya na ob͕eye n'otù.
Ntughari-uche nke obim gābu kwa nghọta nile.
M'gātọ ntim n'ala n'ilu:M'gēkpughepu okwu-omimim n'ubọ-akwara.
N'ìhi gini ka m'gātu egwu n'ubọchi ihe ọjọ,Mb͕e ajọ omume nke ndi nējidem n'ikiri-ukwu dim buruburu, Bú ndi nātukwasi obi n'àkù-ha,Nānya kwa isi n'iba-uba nke ọgaranya ha bu?
Chineke ihe-nb͕aputa-ya: (N'ihi na nb͕aputa nkpuru-obi-ha di oké ọnu-ahia,Ọ gāra kwa ya aka rue mb͕e ebighi-ebi:) Ka o we digide ndu rue mb͕e ebighi-ebi,Ghara ihu nbibi anya.
N'ihi na ọ gāhu ya: ndi-amam-ihe gānwu,N'otù ka onye-nzuzu na onye bu anu-ọhia nālakọ n'iyì,We rapuru ndi ọzọ àkù-ha.
Ebe-obibi-ha rue ọb͕ọ nile;Ha ewerewo aha-ha kpọkwasi ala nile ha.
Ma madu adighi-anọgide na nsọpuru:O yiri anu nke emeworo ka ha debe ọnu-ha du n'ọnwu.
Uzọ-ha nka buru ha nzuzu:Ma mb͕e ha gasiri okwu-ọnu-ha nātọ madu utọ.
Selah Dika ìgwè ewu na aturu, ọ bu ala-mọ ka edoworo ha nye;Ọnwu gābu onye nāzù ha dika aturu:Ndi ziri ezi gēnwe ike n'aru ha n'ututu;Udi-ha bu ihe ala-mọ gēme ka ọ ka nká, ka ebe-obibi ghara idiri ya.
Otú ọ di, Chineke gāb͕aputa nkpuru-obim n'aka ala-mọ:N'ihi na Ọ gēkurum la.
Selah Atula egwu mb͕e madu nēme ọgaranya,Mb͕e nsọpuru nke ulo-ya nāba uba: N'ihi na mb͕e ọ nwuru ọ gaghi-ewere ihe ahu nile la;Nsọpuru-ya agaghi-arida so ya.
N'ihi na mb͕e ọ di ndu ọ nāgọzi nkpuru-obi-ya,Madu nēkele kwa gi mb͕e i nēmere onwe-gi ezi ihe.
Rue mb͕e ebighi-ebi ha agaghi-ahu ìhè.
Madu nke nọ na nsọpuru, ma ọ dighi-aghọta ihe,Yiri anu emeworo ka ha debe ọnu-ha du n'ọnwu.
Abù Ọma Esaf.
Chineke Nke kachasi chi nile, bú Jehova, ekwuwo,We kpọ uwa site n'ọwuwa anyanwu rue ọdida-ya.
Site na Zaion, bú ebe mazuru nma,Ka Chineke nwuputaworo ka ìhè.
Ka Chineke-ayi bia, Ya ab͕a-kwa-la nkiti:Ọku nēripia n'iru Ya,Buruburu Ya ka ifufe nēfesi kwa ike nke-uku.
Nākpọ kwa uwa, ka O we kpe ndi-Ya ikpe: Chikọtaranum ndi-eberem;Bú ndi Mu na ha b͕ara ndu n'elu àjà.
Elu-igwe nēgosi kwa ezi omume-Ya;N'ihi na Chineke onwe-ya nēkpe ikpe.
Selah Nuru, ndim, M'gēkwu kwa;Nuru, Israel, M'gāb͕a kwa àmà megide gi:Chineke, bú Chineke-gi, ka M'bu.
M'nābara gi nba;Àjà-nsure-ọku-gi nile di kwa n'irum mb͕e nile.
M'gaghi-anara oke-ehi n'ulo-gi,M'gaghi-anara nkpi ọ bula n'ogige-ewu-na-aturu-gi.
N'ihi na Mu nwe anu-ọhia ọ bula nke oké ọhia,Ya na anu nile n'elu nnù ugwu abua na ọgu iri.
Amawom anu-ufe ọ bula nke ugwu nile:Anu nile nke nēnughari n'ọhia di kwa n'akam.
M'gaghi-agwa gi:N'ihi na Mu nwe elu-uwa dum madu bi na ùjú-ya.
M'gēri anu oke-ehi?
Chuara Chineke ekele dika àjà;Kwughachi kwa Onye kachasi ihe nile elu nkwa nile i kwere: Kpọkukwam n'ubọchi nkpab͕u;M'gādọputa gi, i gāsọpu-kwa-ram.
Ma ndi nēmebi iwu ka Chineke gwara okwu, si,Òle ọlu-gi di ya n'ikọ ukpurum nile?
Ebe gi onwe-gi kpọworo idọ-aka-na-nti asì,We tufue okwum nile n'azu gi.
Gi na ndi nākwa iko ekèkọwo kwa òkè.
I rarawo ọnu-gi nye n'ikwu ihe ọjọ,Ire-gi nējikọta kwa aghughọ.
I nānọdu ala, nwa-nne-gi ka i nēkwu okwu megide;Nwa nke nne-gi muru ka i nēbo ebubo ugha.
Ihe ndia ka i meworo, M'we b͕a nkiti;I chère na adizum ka i di:M'gābara gi nba, do kwa ya n'usoro n'anya-gi.
Biko, ghọtanu nka, unu ndi nēchezọ Chineke,Ka m'we ghara idọka unu, ọ dighi kwa onye-nnaputa diri unu: Onye nāchu ekele dika àjà nāsọpurum;Ọ bu kwa onye nēdozi uzọ-yaKa m'gēme ka ọ hu nzọputa Chineke.
Abù Ọma nke diri Onye-isi Abù.
Abù Ọma Devid: mb͕e Netan, bú onye-amuma, biakutere ya, mb͕e ọ bakusiri Bat-sheba.
Merem amara, Chineke, dika ebere-Gi si di:Dika iba-uba nke obi-ebere-Gi nile si di hichapu njehiem nile.
Sucham nke-ọma dika ákwà ka ajọ omumem pua nimem,Me kwa ka m'si na nmehiem di ọcha.
N'ihi na mu onwem mara njehiem nile:Nmehiem di kwa n'irum mb͕e nile.
Megide Gi, nání Gi, ka m'mehieworo,Ọ bu kwa ihe jọrọ njọ n'anya-Gi ka m'meworo:Ka I we buru onye ezi omume mb͕e I nēkwu okwu,Di kwa ọcha n'obi mb͕e I nēkpe ikpe.
Le, n'ajọ omume ka amuputaram;Ọ bu kwa na nmehie ka nnem turu imem.
Le, ezi-okwu n'akuku nile di nime madu atọwo Gi utọ:Ọ bu kwa n'akuku zoro ezo ka i nēme ka m'mara amam-ihe.
I gēwere hyssop wepu nmehiem, m'gādi kwa ọcha:I gāsucham dika ákwà, m'gādi kwa ọcha kari snow.
I gēme ka m'nuru olu obi-utọ na ọṅù;Ka ọkpukpu nile I gwepiaworo we tegharia egwú-ọṅù.
Zopu iru-Gi na nmehiem nile,Hichapu kwa ajọ omumem nile.
Kèrem obi di ọcha, Chineke;Me kwa ka mọ nke nēguzosi ike di ọhu nimem.
Atupulam n'iru Gi;Anara-kwa-lam Mọ Nsọ Gi.
Nyeghachim obi-utọ nke nzọputa-Gi:Were kwa mọ nke amara aha-ya kwagidem.
M'gēzí ndi-njehie uzọ-Gi nile;Ndi-nmehie gālaghachikute kwa Gi.
Naputam n'aka ikpe-ọmuma ọbara di iche iche, Chineke, bú Chineke nke nzọputam;Irem gēti nkpu ọṅù bayere ezi omume-Gi.
Onye-nwe-ayi, I gēmeghe eb͕ub͕ere-ọnum abua;Ọnum gēgosi kwa otuto-Gi.
N'ihi na àjà adighi-atọ Gi utọ; ka m'we nye ya:Àjà-nsure-ọku adighi-atọ Gi utọ.
Chineke bu mọ tiwara etiwa:Obi tiwara etiwa na nke egwepiara egwepia, Chineke, I dighi-eleda ya anya.
Mere Zaion nma dika o si di Gi utọ:I gālu mb͕idi nile nke Jerusalem.
Mb͕e ahu ka àjà nile nke ezi omume, bú àjà-nsure-ọku na àjà-nsuresi-ọku, gātọ Gi utọ:Mb͕e ahu ka ha gāchu ọtutu oke-ehi n'elu ebe-ichu-àjà-Gi.
Abù Ọma nke diri Onye-isi Abù.
Maschil Devid: mb͕e Doeg, bú onye Edom, biara gosi Sọl, si ya, Devid bara n'ulo Ahimelek.
Gini mere i nēto onwe-gi n'ihe ọjọ, gi dike?
Ebere Chineke nādigide ogologo ubọchi nile.
Ihe-ila-n'iyì di iche iche ka ire-gi nēchè;Dika aguba di nkọ, nālu ọlu aghughọ.
I huwo ihe ọjọ n'anya kari ezi ihe;Na okwu-ugha kari ikwu okwu ezi omume.
Selah I huwo okwu nile nēloda eloda n'anya,Gi ire aghughọ.
Chineke gākwatu kwa gi rue mb͕e ebighi-ebi,Ọ gējide gi, dọkpupu gi n'ulu-ikwū-gi,Ropu kwa gi n'ala ndi di ndu.
Selah Ndi ezi omume gāhu kwa ya we tua egwu,Chì kwa ya ọchi, si, Le, nwoke nke nādighi-eme Chineke ebe-ya siri ike;Kama ọ tukwasiri obi n'uba nke àkù-ya,Ọ di ike n'ọchichọ ọjọ ya.
Ma mu onwem, adim ka osisi olive nwere akwukwọ ndu n'ulo Chineke:Atukwasiwom obi n'ebere Chineke rue mb͕e nile ebighi-ebi.
M'gēkele Gi rue mb͕e ebighi-ebi, n'ihi na I meworo ya:M'gēle kwa anya aha-Gi, n'ihi na ọ di nma, niru ndi-ebere-Gi.
Abù Ọma nke diri Onye-isi Abù; n'elu Mahalath.
Maschil Devid.
Onye-nzuzu asiwo n'obi-ya, Ọ dighi Chineke ọ bula di.
Ha ebibiwo onwe-ha, ha emewo ka ajọ omume-ha buru ihe-árú;Ọ dighi onye nēme ezi ihe.
Chineke siri n'elu-igwe lekwasi umu madu anya,Ihu ma ọ di onye nwere uche,Nke nāchọ Chineke.
Ha nile n'otù n'otù alaghachiwo azu; ha ab͕aruwo n'otù dika miri;Ọ dighi onye nēme ezi ihe, ọ dighi ọbuná otù onye.
Ndi nālu ajọ ihe, hà amaghi ihe?
Bú ndi riworo nri site n'iri ndim,Ma ha akpọkughi Chineke.
N'ebe ahu ka ha turu oké egwu, n'ebe oké egwu nādigh:N'ihi na Chineke esesawo ọkpukpu nke onye nāma ulo-ikwū-ya imegide gi;I mewo ka ihere me ha, n'ihi na Chineke ajuwo ha.
Israel esi na Zaion puta!
Mb͕e Chineke gēji me ka ndọta-n'agha ndi-Ya lata,Ka Jekob tegharia egwú ọṅù, ka Israel ṅuria ọǹu.
Abù Ọma nke diri Onye-isi Abù; n'ubọ-akwara.
Maschil Devid: mb͕e ndi Zif biara, si Sọl, Devid, ọ̄ dighi-ezo onwe-ya n'etiti ayi?
Chineke, were aha-Gi zọputam,Were kwa idi-ike-Gi kpem ikpe.
Chineke, nuru ekperem;Ṅa nti n'okwu nile nke ọnum.
N'ihi na ndi ala ọzọ ebiliwo imegidem,Ndi nēme ka madu ma jijiji achọwo kwa nkpuru-obim:Ha edoghi Chineke n'iru ha.
Selah Le, Chineke bu onye nēyerem aka:Onye-nwe-ayi nọ n'etiti ndi nākwagide nkpuru-obim.
Were ezi-okwu-Gi kpochapu ha.
M'gēji onyinye-afọ-ofufo churu Gi àjà:M'gēkele aha-Gi, Jehova, n'ihi na ọ di nma.
N'ihi na ọ bu na nkpab͕u nile ka Ọ naputaworom;Anyam elekwasiwo kwa ndi-irom.
Abù Ọma nke diri Onye-isi Abù; n'ubọ-akwara.
Maschil Devid.
Ge nti n'ekperem, Chineke;Ezonari-kwa-la Onwe-gi n'aririọ-amaram.
Anamalù ulù na ntughari-obim, nāsu kwa oké ude; N'ihi olu onye-iro,N'ihi nkpab͕u nke onye nēmebi iwu;N'ihi na ha nēme ka ajọ ihe me nkpatu megidem,Ọ bu kwa n'iwe ka ha nākpọm asì.
O nēb͕usi nkpuru-obim nb͕u ike nimem:Oké ujọ nile nke ọnwu adakwasiwo-kwam.
Egwu na ima-jijiji nābiarum aru,Oké ọma-jijiji ekpuchiwokwam.
M'we si, Ọ gādim nọ̄ nma ma asi na enwerem nkù dika nduru!
M'gēfela, we nọdu du.
Le, m'gēferu ebe di anya,Nọ ọnọdu-abali n'ọzara.
Selah M'gēwere ọsọsọ si n'ifufe siri ike na n'oké ifufeBiarue ebe-nb͕apu dirim.
Onye-nwe-ayi, loda ha, kesa ire-ha:N'ihi na ahuwom ihe-ike na ilu-ọ̀gù n'obodo.
N'ehihie na abali ka ha nāb͕a ya buruburu n'elu mb͕idi-ya nile:Ma ajọ ihe ma nmeb͕u di n'etiti ya.
Ihe-ila-n'iyì di iche iche di n'etiti ya:Nzọb͕u na aghughọ adighi-esi kwa n'amá-ya nile.
N'ihi na ọ bughi onye-iro nātam uta;M'gānagide kwa ya:Ọ bughi onye nākpọm asì mere onwe-ya uku megidem;M'gēzonari kwa ya onwem: Kama ọ bu gi onwe-gi, onye mu na gi ra,Eyìm, na onye m'mara nke-ọma.
Ayi nāb͕akọri ìzù utọ,N'ulo Chineke ka ayi nējeghari n'etiti ìgwè madu.
Ka ọnwu biakwasi ha na mberede,Ka ha ridarue ala-mọ na ndu:N'ihi na ihe ọjọ nile di n'ebe ha nọ dika ọbìa, n'etiti ha.
Ma mu onwem, Chineke ka m'gākpọku;Jehova gāzọputakwam.
Anyasi, na ututu, na etiti-ehihie, ka m'gātughari uche, su kwa oké ude:Ọ gānu kwa olum.
N'ihi na ha bara uba, bú ndi mu na ha nālu ọ̀gù.
Chineke gānu olum, weda kwa ha n'ala,Bú Onye nānọdu ka eze site na mb͕e ochie.
SelahHa bu ndi nēnweghi nb͕anwe,Ha adighi-atu kwa egwu Chineke.
O setiwo aka-ya abua imegide ndi ya na ha nọ n'udo:O mewo ọb͕ub͕a-ndu-ya ka ọ ghara idi nsọ.
Ha bu okwu ire-utọ, bú okwu ọnu-ya nke di ka miri-ara raru araru,Ma nání agha ka obi-ya bu:Okwu-ya nile di nrò kari manu,Ma okwu ahu bu mma-agha amiputara amiputa.
Tukwasi Jehova ihe O nyeworo gi dika ibu, Ya onwe-ya gānagide kwa gi:Ọ gaghi-ekwe ka ewezuga onye ezi omume n'ọnọdu-ya rue mb͕e ebighi-ebi Ma Gi onwe-gi, Chineke, gēme ka ha rida n'olùlù nbibi:Ndi bu ndi-ọbara na ndi-aghughọ agaghi-adiru nkera ubọchi-ha;Ma mu onwem gātukwasi obi na Gi.
Abù Ọma nke diri Onye-isi Abù; n'elu Jonath elem rehokim.
Abù Ọma nke Devid: Michtam: mb͕e ndi Filistia jidere ya na Gat.
Merem amara, Chineke; n'ihi na madu ekusiwo ume ike ilom:Ogologo ubọchi nile ka o nēbu agha nēmeb͕um.
Ndi nēchem anwu nēkusi ume ike ilom ogologo ubọchi nile:N'ihi na ha bara uba bú ndi nēbu agha imegidem n'ibuli onwe-ha elu.
N'ubọchi m'nātu egwu,Mu onwem, ọ bu Gi ka m'gātukwasi obi.
Nime Chineke ka m'gēto okwu-Ya:Ọ bu Chineke ka m'tukwasiworo obi, m'gaghi-atu egwu;Gini ka anu-aru, bú madu, gēmem?
Ogologo ubọchi nile ka ha nāhighari okwum nile:N'imegidem èchìchè nile ha bu ime ihe ọjọ.
Ha nēzukọ, nēzobe onwe-ha,Ndi ahu nēlezi ikiri-ukwum abua anya,Dika ha leworo anya nkpuru-obim.
N'iwu-Gi me ka ndi nile di iche iche rida, Chineke.
Nwagharim ka Gi onwe-gi guworo ọnu:Tiye anya-mirim nile nime karama-akpukpọ-Gi;Hà adighi n'akwukwọ-Gi: Mb͕e ahu ndi-irom gālaghachi azu n'ubọchi m'gākpọku Gi:Nka ka m'mara, na Chineke dirim.
Nime Chineke ka m'gēto okwu-Ya:Nime Jehova ka m'gēto okwu-Ya.
Chineke ka m'tukwasiworo obi, m'gaghi-atu egwu;Gini ka anu-aru, bú madu, gēmem?
N'isim, Chineke, ka nkwa nile m'kwere Gi di:M'gākwughachi Gi ekele nile.
N'ihi na I naputawo nkpuru-obim n'ọnwu:Ì naputaghi ukwum abua na nnuda anēnudam?
Ka m'we nējeghari n'iru ChinekeN'ihè ndi ndu.
Abù Ọma nke diri Onye-isi Abù: Al-tashheth.
Abù Ọma nke Devid: Michtam: mb͕e ọ b͕apuru n'iru Sọl ba n'ọb͕à.
Merem amara, Chineke, merem amara;N'ihi na nime Gi ka nkpuru-obim b͕abàworo:Ọ bu kwa na ǹdò nke nkù-Gi abua ka m'gāb͕abà,Rue mb͕e ihe-ila-n'iyì ndia gāgabiga.
M'gākpọku Chineke Onye kachasi ihe nile elu;M'gākpọku Chineke Onye nēmezurum ihe.
O gēsi n'elu-igwe zìe, zọputam,Mb͕e onye nēkusi ume ike ilom nāta uta; SelahChineke gēziputa ebere-Ya na ezi-okwu-Ya.
Nkpuru-obim nọ n'etiti ọdum;M'gēdina n'etiti ndi nēre ọku,Bú umu madu, ndi ezé nile ha bu ube na àkú,Ire-ha bu kwa mma-agha di nkọ.
Me Onwe-gi ka I di elu n'elu elu-igwe nile, Chineke;Ka ebube-Gi di elu n'elu uwa nile.
Ub͕u ka ha doziworo nzọ-ukwum nile;Nkpuru-obim erudawo n'ala:Ha egwuwo olùlù n'irum;Ha adabàwo n'etiti ya.
Selah Edoziwo obim Chineke, edoziwo obim:M'gābù abù, e, m'gābù abù ọma.
Teta, nsọpurum; teta, une na ubọ-akwara:M'gākpọte chi-ọbubọ.
M'gēkeli gi n'etiti ndi nile di iche iche, Onye-nwe-ayi:M'gābùku Gi abù ọma n'etiti mba nile.
N'ihi na ebere-Gi di uku rue elu-igwe,Ezi-okwu-Gi di kwa uku rue mbara-ígwé.
Me Onwe-gi ka I di elu n'elu elu-igwe nile, Chineke;Ka ebube-Gi di n'elu uwa nile.
Abù Ọma nke diri Onye-isi Abù; Al-tashheth.
Abù Ọma nke Devid: Michtam.
Unu nātùzi ihe-ike nke aka-unu n'uwa.
Emewo ka ndi nēmebi iwu buru ndi ala ọzọ site n'àkpà-nwa:Ha akpafuwo site n'afọ nne-ha, nēkwu okwu-ugha.
Edide ha nwere yiri edide agwọ:Ha di ka aju-ala nke nti chiri nke nākpọchi nti-ya; Nke nādighi-ege nti olu nke ndi nārà agwọ,Ma-ọbu nke dibia nārafu arafu, bú onye emeworo ka ọ mara ihe.
Chineke, tijie ezé nile ha n'ọnu-ha:Tikwopu ezé uku nile nke umu-ọdum, Jehova.
Ka ha b͕aze dika miri nke nērùghariri onwe-ya:Mb͕e o nēdo àkú-ya nile, ka ha di ka anēbipu ọnu-ha.
Ka ha di ka ejula nāga nāb͕aze,Dika nwa nwanyi mukworo amukwo, dika ndi ọ dighi mb͕e ha huru anyanwu.
Tutu ite-unu amata ọku ogwu,Ma ihe di ndu ma ihe di ọku, Ọ nēfepusi ha ike dika oké ifufe.
Onye ezi omume gāṅuri mb͕e ọ huru ọ́bọ̀ ahu:Ọ gāsa nzọ-ukwu-ya nile n'ọbara onye nēmebi iwu.
Madu gāsi kwa, N'ezie nkpuru diri onye ezi omume:N'ezie Chineke di Nke nēkpe ikpe n'uwa.
Abù Ọma nke diri Onye-isi Abù; Al-tashheth.
Abù Ọma nke Devid: Michtam: mb͕e Sọl ziri ozi, ha we che ulo ime ka ọ nwua.
Naputam n'aka ndi-irom, Chinekem:Me ka m'si n'aka ndi nēbili imegidem nọ n'ebe di elu.
Naputam n'aka ndi nālu ajọ ihe,Zọputakwam n'aka ndi-ọbara.
N'ihi na, le, ha echewo nkpuru-obim anwu;Ndi di ike nēzukọ imegidem:Ọ bughi n'ihi njehiem, ọ bughi kwa n'ihi nmehiem, Jehova.
Mb͕e ọ nādighi ajọ omume m'mere ha nāb͕a ọsọ, dozie onwe-ha:Kpọte Onwe-gi izutem, hu kwa.
Gi onwe-gi kwa, Jehova, Chineke nke usu nile nke ndi-agha, bú Chineke Israel,Teta ileta mba nile:Emelera ndi nāghọ aghughọ n'ajọ ihe amara.
Selah Ha nālaghachi n'anyasi, nāb͕ọ uja dika nkita,Nāga obodo buruburu.
Le, ha ji ọnu-ha nāsuputa okwu;Mma-agha di n'eb͕ub͕ere-ọnu-ha:N'ihi na ònye nānu?
Ma Gi onwe-gi, Jehova, gāchì ha ọchì;I gākwa mba nile emò.
Ikem, Gi ka m'gēlezi anya:N'ihi na Chineke bu ulo-elum.
Chineke nke eberem gābia izutem:Chineke gēme ka m'lekwasi ndi nēchem anwu anya.
Eb͕ula ha, ka ndim ghara ichezọ:Were usu-ndi-agha-Gi me ka ha nāṅaghari, me kwa ka ha rida,Onye-nwe-ayi, bú ọta-ayi.
Nmehie nke ọnu-ha ka okwu nke eb͕ub͕ere-ọnu-ha bu;Ka anwude kwa ha nime npako-ha,Na n'ihi ọb͕ub͕a-iyi na n'ihi okwu-ugha nke ha nākọ akukọ-ha.
Me ka ha gwusia n'ọnuma-Gi, me ka ha gwusia, ka ha ghara idi ọzọ:Ka ha mara kwa na Chineke nāchi achi nime Jekob,Rue nsọtu nile nke uwa.
Selah Ha nālaghachi kwa n'anyasi, nāb͕ọ uja dika nkita,Nāga obodo buruburu.
Ndi ahu nāṅaghari iri ihe,Ọ buru na afọ ejughi ha ha gānọ kwa ọnọdu-abali.
Ma mu onwem gābù abù bayere ike-Gi;E, m'gēti nkpu ọṅù bayere ebere-Gi n'ututu:N'ihi na I buruworom ulo-elu,Na ebe-nb͕alaga n'ubọchi nkpab͕u dirim.
Ikem, Gi ka m'gābùku abù ọma:N'ihi na Chineke bu ulo-elum, bú Chineke nke eberem.
Abù Ọma nke diri Onye-isi Abù; n'elu Shushan Eduth: Michtam Devid, izí ihe: mb͕e ọ lusoro Eram-naharaim, luso kwa Eram-zoba, ọ̀gù, Joab we laghachi, tib͕ue Edom nime Ndagwurugwu Nnú, orú nnù madu na nnù iri.
Chineke, I juwo ayi aju, I tiwawo ayi,I wewo iwe; I gēme ka ayi laghachi ọzọ.
I mewo ka ala ma jijiji; I b͕awawo ya:Mezie ntiwa-ya nile; n'ihi na o mewo nkpatu.
I mewo ka ndi-Gi hu ihe siri ike:I mewo ka ayi ṅua manya nke isu-ngọngọ.
I nyewo ndi nātu egwu Gi ọkọlọtọ,Ka ewe welie ya elu dika ọkọlọtọ n'ihi ezi-okwu.
Selah Ka ewe dọputa ndi I huru n'anya,Were aka-nri-Gi zọputa, za kwa ayi.
Chineke ekwuwo okwu n'di-nsọ-Ya; ka m'ṅuria ọṅu-agha:M'gēkè Shekem, tù kwa ndagwurugwu Sukot.
Mu nwe Gilead, ọ bu kwa mu nwe Manase;Efraim bu kwa ebe siri ike nke isim;Juda bu nkpa-n'aka-ezem.
Moab bu ite ọsisa-arum;N'elu Edom ka m'gātu akpukpọ-ukwum:Filistia, tie nkpu n'ihim.
Edom?
Gi onwe-gi, Chineke, juworo ayi aju?
I dighi-apu kwa ije agha n'etiti usu nile nke ndi-agha ayi, Chineke.
Yere ayi aka ka ayi pua n'aka onye-nkpab͕u:N'ihi na ihe-efu ka nzọputa madu bu.
Nime Chineke ayi ga-eme ihe dìnkpà:Ọ bu kwa Ya onwe-ya gāzọda ndi nākpab͕u ayi
Abù Ọma nke diri Onye-isi Abù; n'elu ubọ-akwara.
Abù Ọma nke Devid.
Chineke, nuru olu iti-nkpum;Ṅa nti ekperem.
M'nēsi na nsọtu uwa kpọkue Gi, mb͕e, obim nādighi ike:Rue n'oké nkume nke kam elu ka I gēdurum je.
N'ihi na I buworom ebe-nb͕abà,Ulo-elu di ike ipu n'iru onye-iro.
Ka m'nọ dika ọbìa n'ulo-ikwū-Gi rue mb͕e nile ebighi-ebi:M'gāb͕abà n'ebe-nzuzo nke nkù-Gi abua.
Selah N'ihi na Gi onwe-gi, Chineke, egewo nti nkwa nile m'kwere:I werewo ihe-nnweta nke ndi nātu egwu aha-Gi nye ha.
I gātukwasi ọtutu ubọchi n'ubọchi ndu eze:Arọ-ya nile gādi ka ọtutu ọb͕ọ.
O gēbi n'iru Chineke rue mb͕e ebighi-ebi:Wezuga ebere na ezi-okwu, ka ha we nēchezi ya.
Otú a m'gābùku aha-Gi abù ọma rue mb͕e ebighi-ebi,Ka m'we kwughachi nkwam nile kwa-ubọchi.
Abù Ọma nke diri Onye-isi Abù; dika Jedutun si abù abù.
Abù Ọma Devid.
Chineke ka nkpuru-obim nēdere du:N'aka-Ya ka nzọputam si bia.
Nání Ya onwe-ya bu oké nkumem na nzọputam:Ọ bu ulo-elum; agaghi-ewezugam n'ọnọdum ri nne.
Rùe ole mb͕e ka unu ganāwagide madu?
Unu nētipia ya, unu nile,Dika mb͕idi ruru eruru, dika ogige nke anēnuda enuda.
Okwu-ugha nātọ ha utọ:Ha nēji ọnu-ha agọzi, ma n'ime obi-ha ha nākọcha akọcha.
Selah Nēdere nání Chinek du, nkpuru-obim;N'ihi na ọ bu Ya ka olile-anyam si puta.
Nání Ya onwe-ya bu oké nkumem na nzọputam:Ọ bu ulo-elum; agaghi-ewezugam n'ọnọdum.
N'ebe Chineke nọ ka nzọputam na nsọpurum di:Oké nkume nke ikem, bú ebe-nb͕abàm, di nime Chineke.
Tukwasinu Ya obi na mb͕e nile, unu ndi-Ya;Wusinu obi-unu n'iru Ya dika miri:Chineke buru ayi ebe-nb͕abà.
Selah Nání otù nku-ume ka ndi di ala bu,ọ bu kwa okwu-ugha ka ndi di elu bu:N'ihe-ọtùtù ha gàrigo elu dika ihe nfe;Ndi ahu nile n'otù di nfe kari otù nku-ume.
Unu atukwasila obi na nmeb͕u,Ọzọ, n'ipunara madu ihe unu aghọla ihe-efu:Mb͕e àkù nābakari uba, unu atukwasila ya obi.
Otù ub͕ò ka Chineke kwuworo okwu,Ub͕ò abua ka m'nuworo nka;Na ike nile bu ihe Chineke nwere: Ọ bu kwa Gi nwe ebere, Onye-nwe-ayi:N'ihi na Gi onwe-gi nākwughachi madu ọ bula dika ọlu-ya si di.
Abù Ọma Devid, mb͕e ọ nọ n'ọzara Juda.
Chineke, ọ bu Chinekem ka I bu; anamachọsi Gi ike:Akpiri Gi akpọwo nkpuru-obim nku, anu-arum achọsiwo Gi ike,N'ala ọkpọ-nku na nke ida-#mbà, ebe miri nādighi.
Otú a ka m'lekwasiworo Gi anya n'ebe nsọ gi,Ihu ike-Gi na nsọpuru-Gi.
N'ihi na ebere-Gi di nma kari ndu;Eb͕ub͕ere-ọnum abua gāja Gi.
Otú a ka m'gāgọzi Gi mb͕e m na-ādi ndu:N'aha-Gi ka m'gāchili akam elu.
Afọ nēju nkpuru-obim dika agāsi na o rijuru umi-anu na abuba afọ;Ọ bu kwa eb͕ub͕ere-ọnu nke nēti nkpu ọṅù ka ọnum nēji to Gi; Ọ buru na echetam I n'elu utem,Nime nche-abali nile ka m'nātughari uchem na Gi.
N'ihi na I buworom iye-aka,Ọ bu kwa n'okpuru ǹdò nke nkù-Gi abua ka m'nēti nkpu ọṅù.
Nkpuru-obim nārapara Gi n'aru n'iso Gi n'azu:Mu ka aka-nri-gi jideworo.
Ma ndi ahu, ọ bu ime ka ọ la n'iyì ka ha nāchọ nkpuru-obim,Ha gābà n'ebe nile di ala nke uwa.
Agarara ha nye n'aka mma-agha:Òkè nke nkita-ọhia ka ha gābu.
Ma eze gāṅuri na Chineke:Onye ọ bula nke nēwere Ya ṅu iyi gānya isi;N'ihi na agēkpuchi ọnu nke ndi nēkwu okwu-ugha.
Abù Ọma nke diri Onye-isi Abù.
Abù Ọma Devid.
Chineke, nuru olum n'itughari-uchem:Nēchezi ndum ka ọ pua n'oké egwu nke onye-iro.
I gēzopum n'ìzù nzuzo nke ndi nēme ihe ọjọ:N'ìgwè ndi nālu ajọ ihe: Ndi muworo ire-ha dika mma-agha,Ha edowo àkú-ha, bú okwu di ilu: Ib͕a onye zuru okè àkú n'ebe nzuzo di iche iche:Na mberede ka ha nāb͕a ya, ha adighi-atu kwa egwu.
Ha nēme okwu ọjọ ka ọ diri ha ike;Ha nākọ akukọ bayere isi ọnyà na nzuzo;Ha siri, Ònye gāhu ha?
Ha nāchọputa ajọ omume nile, si, Ayi emezuwo nchọputa achọputara nke-ọma:Ọzọ, èchìchè-ime nke madu ọ bula nime ha na obi-ya miri emi.
Ma Chineke nāb͕a ha àkú;Na mberede ka ntib͕u nile ha bu.
Ewe me ka ha su ngọngọ, ebe ire nke aka ha nēmegide ha:Ha nēfufe isi, bú onye ọ bula nke nēlekwasi ha anya.
Madu nile gātu kwa egwu;We gosi ọlu Chineke,Were uche chè èchìchè bayere omume-Ya.
Onye ezi omume gāṅuri na Jehova, b͕abà kwa nime Ya;Ndi nile ndi ziri ezi n'obi gānya kwa isi.
Abù Ọma nke diri Onye-isi Abù.
Abù Ọma.
Abù Devid.
Gi ka otuto nēdere du, Chineke, nime Zaion:Ọ bu kwa Gi ka anākwughachi nkwa ekwere.
Gi Onye nānu ekpere,Gi ka anu-aru nile, bú madu, gābiakute.
Okwu nile nke ajọ omume nile dikaririm ike:Njehie nile ayi, Gi onwe-gi gēkpuchi ha.
Ihe nāgara ya nke-ọma, bú onye I nārọputa,Onye I nēme kwa ka ọ biarue nso,Ka o we biri n'ogige-Gi nile:Ka afọ ju ayi n'ezi ihe nke ulo-Gi,Bú ebe nsọ nke ulo uku Gi.
Ihe di egwu ka I nēji za ayi n'ezi omume,Chineke nke nzọputa-ayi;Gi Onye bu ihe-ntukwasi-obi nke nsọtu nile nke uwa,Na nke oké osimiri, bú ebe di iche iche di anya: Onye nēji ike-Ya me ka ugwu nile guzosie ike;Ebe ewerewo idi-ike ke Ya n'úkwù: Onye nēme ka nkpọtu oké osimiri dajua, bú nkpọtu nmali-miri-ha,Ya na ùzù nke mba nile.
Ndi bi na nsọtu nile nke uwa we nātu egwu ihe-iriba-ama nile gi:I nēme ka ọpupu nile nke ututu na anyasi tie nkpu ọǹù.
I letawo ala, we me ka o juputa n'ihe,I nēme ka ọ nwe àkù ri nne;Miri-iyi Chineke juputara na miriI nēdozi ọka-ha, mb͕e I si otú a dozie ala onwe-ya.
I nēdè ọ̀b͕à-ala-ubi-ya miri:I nēme ka ebe elu ya nile di lari:I nēji oké miri-ozuzo b͕aze ya;I nāgọzi ihe-opupú-ya.
I kpubewo arọ nke ezi ihe-Gi okpu-eze;Uzọ-Gi nile nātasasi kwa abuba.
Ha nātasa n'ebe-ita-nri niile nke ọzara:Anēji kwa otite-egwú-ọṅù ke ugwu ntà nile n'úkwù.
Ewerewo igwè ewu na aturu yikwasi ebe-ita-nri nile dika uwe;Anēwere ọka kpuchie ndagwurugwu nile;Ha nēti nkpu ọǹù, e, ha nābù abù.
Abù Ọma nke diri Onye-isi Abù.
Abù, bú Abú Ọma.
Tikusienu Chineke nkpu ọǹù ike, uwa nile: Bùanu nsọpuru aha-Ya n'abù ọma:Menu ka otuto-Ya di nsọpuru.
Sinu Chineke, Le ka ọlu-Gi nile si di oké egwu!
N'uba nke ike-Gi ndi-iro-Gi gērube isi aghugho n'okpuru Gi.
Uwa nile gākpọ isi ala nye Gi,Bùku kwa Gi abù ọma;Ha gābùku aha-Gi abù ọma.
Selah Jenu, hu ọlu nile nke Chineke;Onye di egwu ka Ọ bu n'omume-Ya n'ebe umu madu nọ.
Ha nāgabiga osimirí n'ukwu-ha:Ka ayi ṅuria nime Ya n'ebe ahu.
O ji idi-ike-Ya achi rue mb͕e ebighi-ebi;Anya-Ya abua nēche mba nile nche:Ka ndi nēwezuga onwe-ha ghara ibuli onwe-ha elu.
Selah Gọzienu Chineke-ayi, unu ndi nile di iche iche,Me-kwa-nu ka anu olu otuto-Ya: Onye na-etinye nkpuru-obi-ayi nime ndu,Ọ kweghi kwa ka ewezuga ukwu-ayi n'ọnọdu-ha.
N'ihi na I nwawo ayi, Chineke:I nuchawo ayi, dika esi anucha ọla-ọcha.
I mere ka ayi ma n'ọnyà;I tukwasiwo n'úkwù-ayi ibu nānyib͕u ayi.
I mewo ka madu rikwasi inyinya gabiga n'elu isi-ayi;Ayi bàra n'ọku na nime miri;I we me ka ayi puta ba n'inwebiga-ihe-ókè.
M'gēji ọtutu àjà-nsure-ọku ba n'ulo-Gi,M'gākwughachi Gi nkwam nile m'kwere Gi, Nke eb͕ub͕ere-ọnum abua ji saghepu,Nke ọnum kwu-kwa-ra, mb͕e nkpà dirim.
Gi,Ha na ihe-nsure-ọku nke nēsì ísì utọ nke ebulu;M'gāchu oke-ehi n'àjà, ha na nkpi.
Selah Bianu, nuru, unu nile ndi nātu egwu Chineke,M'gākọ kwa akukọ bayere ihe O meworo nkpuru-obim.
Ya ka m'jiri ọnum kpọkue,Nbuli-elu di kwa n'okpuru irem.
Onye-nwe-ayi agaghi-anu olum: N'ezie Chineke anuwo olum;Ọ ṅawo nti olu ekerem.
Onye agọziri agọzi ka Chineke bu,Onye nēwezugaghi ekperem, O sighi kwa n'ebe m'no wezuga ebere-Ya.
Abù Ọma nke diri Onye-isi Abù; n'ubọ-akwara.
Abù Ọma, Abù.
Ka Chineke mere ayi amara, gọzie ayi,Me ka iru-Ya mua n'ebe ayi nọ; Selah Ka ewe mara uzọ-Gi n'uwa,Mara nzọputa-Gi n'etiti mba nile.
Ka ndi nile n'uwa kele Gi, Chineke;Ka ndi nile n'uwa kele Gi, ha nile.
Ka mba nile ṅuria, ti kwa nkpu ọṅù:N'ihi na I gēkpe ndi nile n'uwa ikpe ziri ezi,Mba nile n'uwa ka I gēdu kwa.
Selah Ka ndi nile n'uwa kele Gi, Chineke;Ka ndi nile n'uwa kele Gi, ha nile.
Ala emewo ihe-ọmume-ya:Chineke, bú Chineke-ayi, gāgọzi ayi.
Chineke gāgọzi ayi;Nsọtu nile nke uwa gātu kwa egwu Ya.
Abù Ọma nke diri Onye-isi Abù.
Abù Ọma Devid, Abù.
Ka Chineke bilie, ka ndi-iro-Ya b͕asa;Ka ndi nākpọ Ya asì si n'iru Ya b͕alaga.
Dika ifufe si efesa anwuru-ọku, otú a ka I gēfesa ha:Dika wax si ab͕azepu n'iru ọku,Otú a ka ndi nēmebi iwu gēsi n'iru Chineke la n'iyì.
Ma ka ndi ezi omume ṅuria; ka obi tọ ha utọ n'iru Chineke:E, ka ha wulie elu n'ọṅù.
Bùkuenu Chineke abù, bùkuenu aha-Ya abù ọma:Tulierenu Ya uzọ, bú Onye nānọkwasi inyinya gabiga n'ala ihe nādighi;Aha-Ya bu JA; ṅuri-kwa-nu ọṅu-agha n'iru Ya.
Nna nke umu-nb͕ei, na onye-ikpe nke ndinyom di-ha nwuru,Ka Chineke bu n'ebe-obibi-Ya di nsọ.
Chineke nēme ndi nání ha nọ ka ha biri n'ulo:Ọ nēme ka ndi-nkpọrọ puta ba n'ebe ihe nāgara ha nke-ọma:Ma ndi nēwezuga onwe-ha bi n'ala kpọrọ nku.
Chineke, mb͕e I putara ga n'iru ndi-Gi,Mb͕e I zọbigara ije n'ala tọb͕ọrọ n'efu; Selah Ala mara jijiji,Ọzọ, elu-igwe buru miri n'iru Chineke:Sainai ahu mara jijiji n'iru Chineke, bú Chineke nke Israel.
Miri-ozuzo, bú onyinye-afọ-ofufo, ka I nēfesa, Chineke,Mb͕e ike gwuru ihe-nketa-Gi, Gi onwe-gi mere ka o guzosie ike.
Usu ndi nke Gi ebiriwo nime ya:I nēdoziri ndi ewedara n'ala ihe n'idi-nma-Gi, Chineke.
Onye-nwe-ayi nēnye okwu:Ndinyom ndi nēzisa ozi ahu bu usu bara uba.
Ndi-eze nke usu nile nke ndi-agha nāb͕alaga, ha nāb͕alaga:Nwayi bi n'ulo nēkèsa kwa ihe akwatara n'agha.
Ma ọ di ka nkù abua nke nduru nke ejiworo ọla-ọcha kpuchie,Ejiwo kwa ọla-edo ọma nēnwu akwukwọ ndu akwukwọ ndu kpuchie nkù-ya abua.
Mb͕e Onye Nke puru ime ihe nile chusara ndi-eze nime ya,Snow nēzò na Zalmon.
Ugwu Chineke ka ugwu Beshan bu;Ugwu nwere ugwu di iche iche n'elu ya ka ugwu Beshan bu.
Unu ugwu nwere ugwu n'elu unu, n'ìhi gini ka unu ji ekworoLe ugwu ahu anya nke Chineke chọsiworo ike ibu ebe-obibi-Ya?
E, Jehova gēbi nime ya rue mb͕e ebighi-ebi.
Ub͕ọ-ala Chineke di orú nnú uzọ abua na nnù iri, ha di nnù abua na ọgu iri uzọ nādighi iguta ọnu:Onye-nwe-ayi nọ n'etiti ha, Sainai di nime ebe nsọ Ya.
I rigoruwo n'ebe di elu; dọta usu ndi adọtara n'agha n'agha;I natawo onyinye di iche iche n'etiti madu,E, ọbuná n'etiti ndi nēwezuga onwe-ha, ka Ja, bú Chineke, we biri n'etiti ha.
Onye agọziri agọzi ka Onye-nwe-ayi bu, kwa-ubọchi ka Ọ nēburu ayi ibu,Bú Chineke Nke bu nzọputa-ayi.
Selah Chineke buru ayi Chineke nāzọputa azọputa;Ọ bu kwa Johova, bú Onye-nwe-ayi, nwe uzọ nile isi n'ọnwu pua.
Chineke gēb͕upú isi ndi-iro-Ya,Bú opu-n'isi arapuru ndundu nke onye nējeghari n'ikpe-ọmuma-ya.
Onye-nwe-ayi siri, M'gēme ka ha si na Beshan lata,M'gēme ka ha si n'ebe nile di omimi nke oké osimiri lata: Ka I we b͕aye ukwu-gi n'ọbara,Ka ire nkita-gi nile we si n'aru ndi-iro-gi kère òkè-ya.
Ha ahuwo ojije-Gi nile, Chineke,Bú ojije nile nke Chinekem, bú Ezem, n'idi-nsọ-Ya.
Ndi-abù buru uzọ ga, ndi-ubọ-akwara soro n'azu,N'etiti umu-ab͕ọghọ ndi nēti egwú-otiti.
Nime nkpọkọta nile nke madu gọzienu Chineke,Bú Onye-nwe-ayi, unu ndi sitere n'isi-iyi Israel.
N'ebe ahu ka ọ nọ, bú Benjamin di ntà, nke nwere ike n'aru ha,Ya na ndi-isi Juda na ìgwè ndi-ha,Na ndi-isi Zebulum, na ndi-isi Naftali.
Chineke-gi enyewo ike-gi iwu:Di ike, Chineke, Gi Onye luworo ayi ọlu.
N'ihi ulo uku Gi nime JerusalemỌ bu Gi ka ndi-eze gēdukuru ùtú.
Basiere anu-ọhia nke amì nba ike,Ìgwè oke-ehi, ha na umu-ehi nke ndi nile di iche iche,Onye ọ bula nime ha nēkwe ka azọtọ ya n'ukwu nēweta iberibe ọla-ọcha;Ọ chusawo ndi nile di iche iche ndi ilu-ọ̀gù nātọ utọ.
Ndi amara aha-ha gēsi n'Ijipt puta;Etiopia gēsetiri Chineke aka-ya abua ngwa ngwa.
Unu ala-eze nke uwa, bùkuenu Chineke abù;Bùkuenu Onye-nwe-ayi abù ọma; Selah Bùkuenu Onye ahu Nke elu-igwe kachasi elu-igwe nile, nke di mb͕e ochie, nēbu dika inyinya;Le, Ọ nēme ka olu-Ya da udà, ọ bu olu ike.
Nyenu Chineke ike:N'elu Israel ka idi-elu-Ya di,Ike-ya di kwa na mbara-ígwé nile.
Onye anātu egwu ka Chineke bu site n'ebe nsọ Gi nile:Chineke nke Israel, Ya onwe-ya nēnye ndi-Ya ike na ume.
Onye agọziri agọzi ka Chineke bu.
Abù Ọma nke diri Onye-isi Abù; n'elu Shoshannim.
Abù Ọma nke Devid.
Zọputam, Chineke;N'ihi na miri abiaruwo nkpuru-obim.
Emikpuwom n'urọ nke ebe di omimi, ọ dighi kwa ebe-nguzo di:Abatawom na miri nke miri emi, miri nke nērù ọku ọku na-enudakwa m.
Adọb͕uwom onwem n'ọlu n'ikpọ-òkùm; akpiri akpọsiwom nku:Anyam abua adalawo n'isi, mb͕e m'nēchere Chinekem.
Ha di ọtutu kari agiri-isi nke isim, bú ndi nākpọm asì n'efu:Ha nwere ume, bú ndi nēkpochapum, ebe ha bu ndi-irom n'uzọ okwu-ugha:Mb͕e ahu ka m'nēnyeghachi ihe m'nānapugh n'ike.
Chineke, Gi onwe-gi amawo uchem b͕agọrọ ab͕agọ;Ezonarighi kwa Gi ikpe-ọmumam nile.
Ekwela ka ihere me ha n'ihim, bú ndi nēle anya Gi, Chineke, bú Jehova nke usu nile nke ndi-agha:Ekwela ka etiye ha n'ọnọdu-ihere n'ihim, bú ndi nāchọ Gi, Chineke nke Israel.
N'ihi na ọ bu n'ihi Gi ka m'būworo ita-uta;Ihere ekpuchiwo irum.
Aghọworom umu-nnem onye ala ọzọ,Ghọ-kwa-ra umu nnem muru onye mba ọzọ.
N'ihi na ekworo ulo-Gi eripiawom;Ita-uta nile nke ndi nāta Gi uta adakwasiwokwam.
M'we kwa ákwá n'obubu-ọnu nke nkpuru-obim,O we ghọrọm nání ihe-ita-uta.
Anameme kwa ka ákwà-nkpe buru uwem,M'we ghọrọ ha ilu.
Ndi nānọdu n'ọnu-uzọ-ama nātughari uche bayerem;Aghọwokwam abù nke ndi nāṅu ihe-ọṅuṅu nābà n'anya nābù n'ikpọ ubọ-akwara.
Ma mu onwem, anamekpere Gi ekpere, Jehova, na mb͕e ọ nātọ Gi utọ:Chineke, n'iba-uba nke ebere-Gi,Zam n'ezi-okwu nke nzọputa-Gi.
Naputam n'apiti, ekwe-kwa-la ka m'mikpùe.
Kwe ka anaputam n'aka ndi nākpọm asì, ka anaputakwam na miri nke miri emi.
Ekwela ka miri nke nērù ọku ọku ṅachapum,Ekwe-kwa-la ka ebe di omimi lodam;Ekwe-kwa-la ka olùlù kpuchibidom ọnu-ya.
Zam, Jehova; n'ihi na ebere-Gi di nma:Dika iba-uba nke obi-ebere-Gi nile si di chem iru.
Ezonari-kwa-la orù-Gi iru-Gi;N'ihi na nkpà nākpam; me ngwa zam.
Biarue nkpuru-obim nso, b͕aputa ya:N'ihi ndi-irom b͕aputam.
Gi onwe-gi amawo ita-utam, na iherem, na ọnọdu-iherem:N'iru Gi ka ndi-nkpab͕um nile nọ.
Ita-uta etiwawo nkpuru-obim; anamariasi kwa ọria ike:M'we le anya onye gēgosim ebere o ji n'arum, ma ọ dighi onye ọ bula;M'le-kwa-ra anya ndi-nkasi-obi, ma achọtaghm onye ọ bula.
Ha we nyem ńsí di ilu ka ọ buru ihe-oririm;Ọzọ mb͕e akpiri kpọrọm nku ha nēme ka m'ṅua manya-vine b͕ara uka.
Me table-ha nke di n'iru ha ka ọ ghọ ib͕udu;Mb͕e ha nọ n'udo, ya ghọ kwa ọnyà.
Me ka anya-ha b͕a ọchichiri, ka ha we ghara ihu uzọ;Me kwa ka úkwù-ha nāma jijiji mb͕e nile.
Wukwasi ha iwe-Gi,Me kwa ka idi-ọku nke iwe-Gi rue ha aru.
Me ka ebe-ulo-ikwū-ha ghọ ebe tọb͕ọrọ n'efu;Ekwela onye ọ bula bi n'ulo-ikwū nile ha.
N'ihi na ọ bu onye Gi onwe-gi tib͕uworo ka ha sob͕uworo;Ọ bu kwa akukọ bayere ihe-nb͕u nke ndi I dupuworo ka ha nākọ.
Tukwasi ajọ omume n'ajọ omume-ha:Ekwe-kwa-la ka ha ba n'ezi omume-Gi.
Me ka ehichapu ha n'akwukwọ ndi di ndu,Ekwe-kwa-la ka edekọ ha na ndi ezi omume n'akwukwọ.
Ma mu onwem bu onye ewedara n'ala na onye ihe nēb͕u nb͕u:Chineke, nzọputa-Gi gētiyem n'ebe di elu.
M'gēji abù to aha Chineke,M'gēji kwa ekele me ka Ọ di uku.
Jehova mma kari ehi,Ma-ọbu oke-ehi nke nwere mpi, nke ukwu-ya wara njakpa.
Ndi di ume-ala n'obi ahuwo ya, ha nāṅuri:Unu ndi nāchọ Chineke, ka obi-unu di ndu.
N'ihi na Jehova nēge nti ndi-ob͕eye,Ọ ledaghi kwa ndi-nkpọrọ-Ya.
Ka elu-igwe na ala to Ya,Ha na oké osimiri, na ihe ọ bula nke nākpughari nime ha.
N'ihi na Chineke gāzọputa Zaion, wu kwa obodo nile nke Juda;Madu gēbi kwa n'ebe ahu, we nweta ya.
Nkpuru nke ndi-orù-Ya gēketa kwa ya;Ndi nāhu aha-Ya n'anya gēbi kwa nime ya.
Abù Ọma nke diri Onye-isi Abù.
Abù Ọma nke Devid; ime ka echeta.
Chineke, bia ọsọsọ inaputam;Jehova, bia ọsọsọ iyerem aka.
Ka ihere me ha, ka ha nwe kwa iru-ihere,Bú ndi nāchọ nkpuru-obim:Ka ha laghachi azu, ka etiye kwa ha n'ọnọdu-ihere,Bú ndi ihe ọjọ dakwasirim nātọ utọ.
Ka ha laghachi azu n'ihi ihere-ha,Bú ndi nāsi, Ehe, ehe!
Ka obi tọ ndi nile nke nāchọ Gi utọ, ka ha ṅuri kwa ọṅu nime Gi;E, ka ndi nāhu nzọputa-Gi n'anya nāsi mb͕e nile,Ka Chineke di uku.
Ma mu onwem bu onye ewedara n'ala na ob͕eye;Chineke, biakutem ọsọsọ:Onye-iye-akam na Onye nēme ka m'b͕apu ka I bu;Jehova, anọla ọdù.
Nime Gi, Jehova, ka m'b͕abàworo:Ekwela ka ihere mem rue mb͕e ebighi-ebi.
N'ezi omume-Gi naputam, me ka m'b͕apu:Tọrọm nti-Gi n'ala, zọputam.
Ghọrọm oké nkume nke ebe-obibi, nke m'gābà nime ya mb͕e nileI nyewo iwu izọputam;N'ihi na nkumem di elu na ebem ewusiri ike ka I bu.
Chinekem, me ka m'b͕apu n'aka onye nēmebi iwu,N'ọbu-aka nke onye nēme ajọ omume nke nēme kwa ihe-ike.
N'ihi na Gi onwe-gi bu olile-anyam, Onye-nwe-ayi Jehova:Gi bu ntukwasi-obim site na nwata.
N'elu Gi ka m'dabeworo site n'afọ nnem:Gi onwe-gi bu onye weputaworom n'afọ nnem:Na Gi ka otutom gādi mb͕e nile.
Aghọworom ọtutu madu ihe-ebube;Ma Gi onwe-gi bu ebe-nb͕abàm di ike.
Gi,Ogologo ubọchi nile ka ọ gējuputa kwa n'ima-nma-Gi.
Etufulam na mb͕e agadi;Mb͕e ikem gwusiri arapulam.
N'ihi na ndi-irom ekwuwo okwu bayerem;Ọzọ, ndi nēche nkpuru-obim nche ab͕aritawo ìzù, Si, Chineke arapuwo ya:Chuanu ya, jide ya; n'ihi na ọ dighi onye-nnaputa di.
Chineke, anọlam ebe di anya:Chinekem, bia ọsọsọ iyerem aka.
Ka ihere me ha, ka eme kwa ka ha gwusia, bú ndi nēmegide nkpuru-obim;Ka ewere ita-uta na ọnọdu-ihere kpuchie ndi nāchọ imem ihe ọjọ.
Ma mu onwem, mb͕e nile ka m'ganēche Gi,We tukwasi otuto n'otuto-gi nile Ọnum gākọ akukọ bayere ezi omume-Gi,Ogologo ubọchi nile ka ọ gākọ akukọ bayere nzọputa-Gi;N'ihi na amaghm ọnu-ọgugu nile ha.
M'gēji idi-ike nile nke Onye-nwe-ayi, bú Jehova, bia:M'gēhota ezi omume-Gi, nání nke Gi.
Chineke, I zíwom ihe site na nwata;Ọ bu kwa rue ub͕u a ka m'nēgosi oké ọlu-Gi nile.
Chineke;Rue mb͕e m'gēgosi ọb͕ọ ọzọ ogwe-aka-GiGosi kwa onye ọ bula nke gābia idi-ike-Gi.
Gi, Chineke, nādiru ebe di elu;Gi Onye meworo ihe uku di iche iche, Chineke, ònye di ka Gi?
Gi, Onye meworo ka ayi hu ọtutu nkpab͕u nke jọ-kwa-ra njọ,I gēme ka ayi di kwa ndu ọzọ,Me kwa ka ayi si n'ob͕u-miri nile nke uwa rigoputa ọzọ.
Me ka idi-ukum bakari uba,Gi chighari kwa kasiem obi.
Mu onwem gēji kwa une kele Gi,Bú ezi-okwu-Gi, Chinekem:M'gēji ubọ-akwara bùkue Gi abù ọma,Gi Onye Nsọ nke Israel.
Eb͕ub͕ere-ọnum abua gēti nkpu ọṅù mb͕e m'nābùku Gi abù ọma;Nkpuru-obim, nke I b͕aputaworo, gēti kwa nkpu ọṅù.
Gi ogologo ubọchi nile:N'ihi na ihere emewo ha, n'ihi na ha nwere iru-ihere, bú ndi nāchọ imem ihe ọjọ.
Abù Ọma nke Solomon.
Chineke, nye eze ikpé-Gi nile,Nye kwa nwa eze ezi omume-Gi.
O gēji ezi omume kpe ndi-Gi ikpe,O gēji kwa ikpe ziri ezi kpe ndi-Gi ewedara n'ala.
Ugwu nile gēbutere ndi-Gi udo,Ugwu ntà kwa, n'ezi omume.
Gi ikpe,Ọ gēnye umu nke ob͕eye nzọputa,Zọpia kwa onye-nmeb͕u.
Ha ganātu egwu Gi ogologo mb͕e anyanwu gādigide,Na n'iru ọnwa, rue ọb͕ọ nile.
Dika oké miri-ozuzo nke nēdè ala.
Onye ezi omume gāma akwukwọ n'ubọchi nile ya dika osisi ndu;Ọtutu udo gādi kwa rue mb͕e ọnwa agaghi-adi.
Ya nwe kwa ike n'aru madu site n'otù oké osimiri rue oké osimiri ọzọ,Site kwa n'Osimiri rue nsọtu nile nke uwa.
Ndi bi n'ala kpọrọ nku gēruru ala n'iru ya;Ọzọ, ndi-iro-ya gāracha ájá.
Ndi-eze Tashish na nke ala nile di oké osimiri buruburu gēnye onyinye-inata-iru-ọma:Ndi-eze Sheba na Seba gēweta ùtú nso.
E, eze nile gākpọ isi ala nye ya:Mba nile gēfè ya òfùfè.
N'ihi na ọ gānaputa ob͕eye mb͕e o nētiku ya;Ọ gānaputa kwa onye ewedara n'ala mb͕e ọ dighi onye nēyere ya aka.
Ya di kwa ndu!
Sheba:Agēkpe kwa ekpere bayere ya mb͕e nile;Ogologo ubọchi nile ka agāgọzi ya.
Ka ọtutu ọka di n'ala n'elu ugwu nile;Nkpuru-ya ganēme nkpatu dika Lebanon:Madu gēsi kwa n'obodo wa okoko-osisi dika ihe akuru n'ala.
Ka aha-Ya dirue mb͕e ebighi-ebi;N'iru anyanwu ka aha-Ya gāmu ọmùmù:Madu gāgọzi kwa onwe-ha nime ya:Mba nile gākpọ ya onye ihe nāgara nke-ọma.
Onye agọziri agọzi ka Jehova, bú Chineke, bu, bú Chineke nke Israel,Onye nání Ya nālu oké ọlu di iche iche: Ihe agọziri agọzi ka aha nsọpuru Ya bu kwa rue mb͕e ebighi-ebi;Ka uwa nile juputa kwa na nsọpuru-Ya.
Amen, na Amen.
Ekpere nke Devid nwa Jesi agwuwo.
AKWUKWỌ NKE-ATỌ
Abù Ọma Esaf.
N'ezie Chineke di nma n'ebe Israel nọ,Bú n'ebe ndi di ọcha n'obi nọ.
Ma mu onwem, ọ fọduru nwantī ka ukwum abua wezuga onwe-ha;Nzọ-ukwum fọduru nke-ntà ka ha b͕uchapu.
N'ihi na ekwosorom ndi nānya isi ekworo,Ọ bu udo nke ndi nēmebi iwu ka m'nāhu.
N'ihi na ọ dighi nmekpa-aru ọ bula di n'ọnwu-ha:Ma aru-ha mara abuba.
Ha anọghi n'ahuhu madu ọzọ;Adighi-eti kwa ha ihe-otiti n'etiti madu nile.
N'ihi nka npako di ha buruburu dika iyab͕a-olu;Anēwere ime-ihe-ike kpuchie ha dika uwe.
Anya-ha esiwo n'abuba-ha guzoputa:Ntughari nile nke obi-ha agabigawo ókè.
Ha nākwa emò, nēkwu kwa okwu nmeb͕u n'ihe ọjọ:Ha nēsi n'ebe di elu kwu okwu.
Ha edowo ọnu-ha n'elu-igwe,Ire-ha nējeghari kwa n'uwa.
N'ihi nka ndi-Ya nālata n'ebe a,Ha nāmiputa-kwa-ra onwe-ha miri gēju afọ.
Ha we si, Chìneke si aṅa mara?
Onye kachasi ihe nile elu?
Le, ndia bu ndi nēmebi iwu;Ọzọ, ebe ha nānọgide n'udo mb͕e ebighi-ebi, ha emewo ka àkù-ha bùkari ibù.
N'efu ka m'kwọworo ọbu-akam abua n'emeghi-ihe-ọjọ; Buru kwa onye anēti ihe ogologo ubọchi nile,Onye iba-nbam di kwa-n'ututu.
M'gākọ akukọ otú a;Le, ọ bu ọb͕ọ nke umu-Gi ka m'gāghọb͕uwori.
M'we chè èchìchè imata nka,Ndọb͕u-onwem-n'ọlu ka ọ bu n'anyam; Rue mb͕e m'nābà n'ebe nsọ nile nke Chineke,Ghọta ikpe-azu-ha.
N'ezie ọ bu n'ebe nile nālọ alọ ka I nēdo ha:I mewo ka ha darue ntikpọ.
Hà siri aṅa ghọ ebe tọb͕ọrọ n'efu n'otù ntabi-anya?
Ha agwuwo gwusia site n'ihe-egwu di iche iche.
Dika nrọ mb͕e madu nēteta n'ura;Otú a, Onye-nwe-ayi, mb͕e I gākpọte Onwe-gi, I gēleda onyinyo-ha anya.
N'ihi na obim nāb͕ari uka,Ọ nādutukwam ogwu n'akurum abua.
Ma mu onwem bu anu-ọhia, amaghkwam ihe;Nání anu ka m'buworo n'iru Gi.
Ma mu onwem nọ n'aka-Gi mb͕e nile:I jidewo aka-nrim.
I gēji ndum-ọdu-Gi nēdum,Emesia I gēji kwa nsọpuru naram.
Gi?
Ma-ọbughi Gi ọ dighi onye ihe-ya tọworom utọ n'uwa.
Anu-arum na obim agwusiwo:Oké nkume nke obim na òkèm ka Chineke bu rue mb͕e ebighi-ebi.
N'ihi na, le, ndi nọ gi n'ebe di anya gāla n'iyì:I kpochapuwo onye ọ bula nke nāpu n'aka-Gi akwa iko.
Ma mu onwem, ibiaru Chineke nso dim nma:Edowom ebe-nb͕abàm n'Onye-nwe-ayi, bú Jehova,Ka m'we kọ akukọ bayere ije-ozi-Gi nile.
Maschil Esaf.
Chineke, n'ìhi gini ka I juworo ayi aju rue mb͕e ebighi-ebi?
N'ìhi gini ka iwe Gi nākwu anwuru imegide ìgwè aturu nke ọzùzù-anu-Gi?
Cheta nzukọ-Gi, nke I nwetaworo na mb͕e ochie,Nke I b͕aputaworo ibu ebo nke ihe-nketa-Gi;Cheta ugwu Zaion, ebe I biworo.
Zọlie ije ngwa ngwa ibiaru ebe nile etikpọrọ ebighi-ebi;Onye-iro emewo ihe ọjọ nile n'ebe nsọ.
Ndi nākpab͕u Gi ab͕ọwo uja n'etiti ebe-nzute-Gi;Ha edowo ihe-iriba-ama nile ha ibu ihe-iriba-ama, Amara ha dika onye nēbuli anyu-ike elu nke-ukuN'alùghi-ulù nke osisi.
Ma ub͕u a ihe-ya nile nke eb͕uru eb͕ub͕u,Ha nēwere anyu-ike ntà na otùtù di iche iche tipia ya n'otù.
Ha esuwo ebe nsọ Gi ọku;Ọbuná rue ala ka ha meworo ebe-obibi aha-Gi ka ọ ghara idi nsọ.
Ha siri n'obi-ha, Ka ayi me ha ihe-ike n'otù:Ha esurewo ebe-nzute nile nke Chineke n'ala.
Ayi ahughi ihe-iriba-ama nile ayi:Ọ dighi onye-amuma di ọzọ;Ọ dighi kwa onye nọ n'etiti ayi nke mara mb͕e mb͕e gēru.
Chineke, rùe ole mb͕e ka onye-nkpab͕u gāta uta?
Onye-iro, ò gēlelì aha-Gi anya rue mb͕e ebighi-ebi?
N'ìhi gini ka I nēseghachi aka-Gi, bú aka-nri-Gi?
Seputa ya n'obi-Gi me ka ha gwusia.
Ma Chineke bu Ezem site na mb͕e ochie,Nke nālu ọlu nzọputa n'etiti uwa Gi onwe-gi were ike-Gi tiwa oké osimiri:I tipiara isi nile nke ogologo anu-miri n'elu miri.
Gi onwe-gi tipiasiri isi nile nke oké agu-iyi,I nēnye ya enye iburu otù ndi ihe-oriri, bú ndi bi n'ala kpọrọ nku.
Gi onwe-gi kewara isi-iyi na miri-iyi:Gi onwe-gi mere ka osimiri nile nke nērù erù mb͕e nile takọrọ.
Gi nwe ehihie, ọzọ kwa, Gi nwe abali:Gi onwe-gi edoziwo ihe nēnye ìhè na anyanwu.
Gi onwe-gi emewo ka ókè-ala nile nke uwa guzo ọtọ:Mb͕e okpom-ọku na mb͕e oyi, Gi onwe-gi akpuwo ha.
Cheta nka, na onye-iro atawo Jehova uta,Cheta kwa na otù ndi di nsọkwu eleliwo aha-Gi.
Enyela anu-ọhia nkpuru-obi nke ndi gi:Echezọla ndu nke ndi-Gi ewedara n'ala rue mb͕e ebighi-ebi.
Legide ọb͕ub͕a-ndu-Gi:N'ihi na ebe nile nke b͕ara ọchichiri nke uwa juputara n'ebe-obibi nile nke ihe-ike.
Ekwela ka onye anāzọpia azọpia lata n'ihere:Me ka onye ewedara n'ala na ob͕eye to aha-Gi.
Bilie, Chineke, kpe ọnu-Gi n'ikpe:Cheta uta anāta Gi site n'ọnu onye-nsọkwu ogologo ubọchi nile.
Echezọla olu ndi nākpab͕u Gi:Nkpọtu nke ndi nēbili imegide Gi nāla elu mb͕e nile.
Abù Ọma nke diri Onye-isi Abù; Al-tashheth.
Abù Ọma Esaf, Abù.
Ayi ekelewo Gi, Chineke;Ayi ekelewo ekele, aha-Gi di kwa nso:Ha akọwọ akukọ bayere oké ọlu-Gi nile.
Mb͕e m'gānara mb͕e akara àkà,Mu onwem gēkpe ikpe ziri ezi.
Ndi gbazeworo agbaze ka uwa na ndi nile ndi bi nime ya bu:Mu onwem atùwo ogidi nile ya.
Selah Asirim ndi nānya isi, Unu anyala isi:Asi-kwa-ram ndi nēmebi iwu, Unu ebulila mpi elu: Unu ebulila mpi-unu rue ebe di elu;Unu ejila olu kwesiri ike kwue oké okwu.
N'ihi na ọ bughi n'Ọwuwa-anyanwu, ma-ọbu n'Ọdida-anyanwu,Ọ bughi kwa n'ọzara, ka nbuli-elu nēsi bia.
Kama Chineke bu onye-ikpe: Ọ nēme otù onye ka ọ di ala, Ọ nēbuli kwa onye ọzọ elu.
N'ihi na iko di n'aka Jehova, manya-vine nke di nime ya asuwo ufufu;O juputara na manya ejiri ihe gwa, O we si na nke ahu b͕aputa manya:N'ezie ọru-ala-ya nile, ndi nile n'uwa ndi nēmebi iwu gāzaputa ya ṅua.
Ma mu onwem, m'gēgosi oké ọlu-Gi rue mb͕e ebighi-ebi,M'gābùku Chineke nke Jekob abù ọma.
Ma agēbuli mpi nile nke onye ezi omume.
Abu Ọma nke diri Onye-isi Abù; n'ubọ-akwara.
Abù Ọma Esaf, Abù.
Onye amaworo na Juda ka Chineke bu:N'Israel ka aha-Ya di uku.
Selem ka ulo-ntu-Ya di Ebe-obibi-Ya di kwa na Zaion.
N'ebe ahu ka Ọ b͕ajiri àkú nile nēb͕u àmùmà nke uta;Na ọta, na mma āgha, na agha.
Selah Onye juputara n'ihè ka I bu, I di ebube, nēsite n'ugwu nile nke anu adọb͕uru.
Akwatawo ihe ndi nwere obi ike n'agha, ha atuwo òrù-ura-ha;Ha achọtaghi kwa aka-ha, bú ndi nile bu dìnkpà.
Site n'ibasi-nba-ike nke Gi, Chineke nke Jekob,Ma ub͕ọ-ala ma inyinya adawo n'oké ura.
Gi onwe-gi, Onye anātu egwu ka I bu:Ọzọ, ònye gēguzo n'iru Gi site na mb͕e I were iwe?
I siri n'elu-igwe me ka anuru okwu ikpé;Uwa turu egwu, we di jū, Mb͕e Chineke biliri ikpe ikpe,Izọputa ndi nile di ume-ala n'obi nke uwa.
Selah N'ihi na ọnuma madu gēkele Gi:I gēji ọnuma nile nke fọduru ke n'úkwù.
Kwenu nkwa, kwughachi kwa Jehova, bú Chineke-unu:Ka ndi nile ndi nọ Ya buruburu bukue onye ahu di egwu abu.
Abù Ọma nke diri Onye-isi Abù; dika Jeduthun si abù abù.
Abù Ọma Esaf.
Olum ka m'nēji etiku Chineke, m'gēti kwa nkpu;Olum ka m'nēji etiku Chineke, Ọ gāṅakwam nti.
N'ubọchi nkpab͕um Onye-nwe-ayi ka m'chọrọ:Akam setiri eseti n'abali, o sinwukwaghi;Nkpuru-obim juru ka akasie ya.
M'gēcheta Chineke, su kwa ude nke-uku:M'gātughari uchem, ọzọ, mọm adighi-enwe ike.
Selah I jidere ndi-nche nke anyam abua:Ọ b͕aram ghari, m'we ghara ikwu okwu.
Echèrem èchìchè bayere ubọchi nile nke mb͕e ochie,Bú arọ nke mb͕e nile ebighi-ebi gara aga, si, M'gēcheta abù m'nābù n'ikpọ ubọ-akwara n'abali:M'gēso obim tughari uche;Mọm we chọsie ike, si, Ọ̀ bu rue mb͕e nile ebighi-ebi ka Onye-nwe-ayi gāju aju?
Ya utọ ọzọ?
Ya gwuchapuworo?
Ya, rue ọb͕ọ nile?
Chineke?
Ya nile n'iwe?
Selah M'we si, Ọriam ka nka bu;Ma m'gēcheta arọ nile nke aka-nri nke Onye kachasi ihe nile elu.
M'gēhota omume nile nke Ja;N'ihi na m'gēcheta oké ọlu-Gi nile site na mb͕e ochie.
M'gātughari kwa uche n'ọlu-Gi nile,Ọ bu kwa n'omume-Gi nile ka m'gātughari obi.
Chineke, n'idi-nsọ ka uzọ-Gi di:Ònye bu chi uku dika Chineke?
Gi onwe-gi bu Chineke Nke nālu oké ọlu:I mewo ka amara ike-Gi n'etiti ndi nile di iche iche.
I jiwo ogwe-aka-gi b͕aputa ndi-Gi,Bú umu Jekob na Josef.
Selah Miri huru Gi, Chineke;Miri huru Gi, o nēb͕u ha nb͕u:Ọzọ, ob͕u-miri nile mara jijiji.
Igwe-oji nile wupuru miri;Mbara-ígwé mere ka olu-ha da udà:Ọzọ, àkú-gi nile nēfeghari.
Olu nke éb͕è-elu-igwe-Gi di n'ifufe nēfeghari buruburu;Àmùmà nyere elu-uwa dum madu bi ìhè:Ala mere nkpatu ma kwa jijiji.
N'oké osimiri ka uzọ-Gi di,Uzọ-ije-Gi nile di kwa n'ọtutu miri,Amaghi kwa nzọ-ukwu-Gi nile.
I duru ndi-Gi dika ìgwè ewu na aturu,Site n'aka Moses na Eron.
Maschil Esaf.
Ndim, ǹanu nti n'iwum:Tọnu nti n'ala inu okwu nile nke ọnum.
M'gāsaghe ọnum n'itu ilu:M'gēkwuwa okwu-omimi di iche iche n'uba, bú nke sitere na mb͕e ochie: Nke ayi nuworo mara kwa,Nke nna-ayi-hà kọwo-kwa-ra ayi.
Ayi agaghi-ezonari ha na nti umu-ha,Nākọrọ ọb͕ọ nke gādi n'iru akukọ otuto nile nke Jehova,Na ike-Ya, na oké ọlu-Ya nile nke Ọ luworo.
O we me ka otù ihe-àmà guzosie ike nime Jekob,O do-kwa-ra iwu n'Israel,Nke O nyere nna-ayi-hà n'iwu,Ime ka umu-ha mara ha: Ka ọb͕ọ nke gādi n'iru we mara, bú umu agāmu;Ha gēbili, we kọro umu-ha akukọ ahu: Ka ha we tukwasi obi-ha na Chineke,Ghara ichezọ omume nile nke Chineke,Ma debe ihe nile O nyere n'iwu: Ghara kwa idi ka ndi bu nna-ha,Ndi bu ọb͕ọ nēwezuga onwe-ha nke nānupu kwa isi;Ọb͕ọ ndi nēdozighi obi-ha,Ndi mọ-ha nēkwesighi ntukwasi-obi n'ebe Chineke nọ.
Umu Efraim, ọ bu ezie na ha nāchi ihe-agha nēbuli kwa uta,Ma ha chighariri n'ubọchi agha.
Ha edebeghi ọb͕ub͕a-ndu Chineke,Ma ha juru ijeghari n'iwu-Ya; Ha we chezọ omume-Ya nile,Na oké ọlu-Ya nile nke O mere ka ha hu.
N'iru ndi bu nna-ha ka Ọ luru oké ọlu,N'ala Ijipt, n'ọhia Zoan.
O kewara oké osimiri, we me ka ha gabiga;O me-kwa-ra ka miri guzo ọtọ dika obo-ihe.
O ji-kwa-ra igwe-oji edu ha n'ehihie,Ji kwa ìhè ọku edu ha ogologo abali nile.
We me ka ha ṅua miri ri nne dika o si nime ob͕u-miri puta.
O me-kwa-ra ka miri nke nērù erù si na nkume di elu puta,O we me ka miri nērùda dika ọtutu osimiri.
Ma ha nọ nēmehie kwa ọzọ imegide Ya,Inupu isi n'okpuru Onye kachasi ihe nile elu n'ala kpọro nku.
Ha we nwa Chineke n'obi-haN'iriọ ihe-oriri nye ọchichọ-nkpuru-obi-ha.
Ha we kwue okwu megide Chineke;Ha siri, Chineke, Ọ̀ puru ido table n'usoro n'ọzara?
Le, O tiri oké nkume ihe, miri we nērù erù,Isi-iyi di iche iche nērubiga kwa ókè;Ọ̀ di kwa achicha Ọ puru inye?
Ya anu?
N'ihi nke Jehova nuru, O we webiga iwe ókè:Ewe kponwue ọku megide Jekob,Ọzọ kwa, iwe kwugoro elu dika anwuru-ọku imegide Israel; N'ihi na ha ekweghi na Chineke,Ha atukwasighi kwa obi-ha na nzọputa-Ya.
O we nye mbara-ígwé nile n'elu iwu,Meghe kwa ọnu-uzọ nile nke elu-igwe; O we me ka manna zokwasi ha dika miri, ka ha rie,Ọ bu kwa ọka nke elu-igwe ka O nyere ha.
Nri nke ndi di ike ka madu riri:O zitere ha ihe ha gēriju afọ.
O nēme ka ifufe Iru-anyanwu bulie ije n'elu-igwe:O ji-kwa-ra ike-Ya duru ifufe Ndida.
O we me ka anu zokwasi ha dika ájá,Ọbuná dika ájá oké osimiri, bú anu-ufe nwere nkù: O we me ka ọ da n'etiti ọmuma-ulo-ikwū-ha,Buruburu ebe-obibi-ha nile.
Ha we rie, afọ we ju ha nke-uku;Ọ bu kwa ihe ha nāchọsi ike ka Ọ nēme ka ọ biarue ha aru.
Ha abughi ndi ala ọzọ n'ebe ihe ha nāchọsi ike di,Ihe-oriri-ha nādi ha n'ọnu, Mb͕e iwe Chineke kwugoro elu dika anwuru-ọku imegide ha,We b͕ue ufọdu n'etiti ndi-ha nke mara abuba,Ọ bu kwa umu-okorọbia nke Israel ka o mere ka ha ruru ala.
N'ihe a nile ha mehie-kwa-ara ọzọ,Ha ekweghi kwa n'oké ọlu-Ya nile.
O we me ka ubọchi nile ha gwusia n'otù nku-ume,O me-kwa-ra ka arọ nile ha gwusia n'obi-ọlulọ-miri.
O b͕uru ha, ha we chọ Ya:Laghachi kwa, chọsie Chineke ike.
Ha we cheta na Chineke bu oké nkume-ha,Cheta kwa na Chineke Nke kachasi ihe nile elu bu Onye-nb͕aputa-ha.
Ha we ji ọnu-ha nārà Ya,Ji kwa ire-ha nāgwa Ya okwu-ugha.
Obi-ha eguzosighi kwa ike n'ebe Ọ nọ,Ha ekwesighi kwa ntukwasi-obi n'ọb͕ub͕a-ndu-Ya.
Ma Ya onwe-ya, ebe O nwere obi-ebere, Ọ nēkpuchi ajọ omume-ha, Ọ dighi-ebibi kwa ha:E, ọtutu mb͕e ka O mere iwe-Ya ka ọ laghachi azu,Ọ dighi-akpọte kwa ọnuma-Ya nile.
O we cheta na anu-aru ka ha bu;Ifufe nke nālafe alafe, we ghara ilaghachi.
Ya n'ọzara?
Ya n'ala tọb͕ọrọ n'efu?
Ha we chigharia, we nwa Chineke,Ọ bu kwa Onye nsọ nke Israel ka ha kpasuru iwe.
Ha echetaghi aka-Ya,Ubọchi mb͕e Ọ b͕aputara ha n'aka onye-nkpab͕u.
Otú O tiyere ihe-iriba-ama-Ya nile n'Ijipt,Tiye kwa ihe-ebube-Ya nile n'ọhia Zoan; O we b͕anwe osimiri Nail nile ha ka ha ghọ ọbara,Ha adighi-aṅu kwa miri-ha nērù erù.
Nye kwa igurube ihe ha dọb͕uru onwe-ha n'ọlu inweta.
O nēji ákú-miri-ígwé b͕u osisi vine nile ha,Ji kwa frost b͕u osisi sycomore nile ha.
O mechibido-kwa-ra anumanu-ha nye ákú-miri-ígwé,Mechibido kwa anu-ulo nile ha nye àmùmà di ọku.
Ya n'etiti ha,Nrubiga-ókè-iwe, na iwe, na nkpab͕u,Bú ozìzì nke ndi-mọ-ozi nke ihe ọjọ.
Ya;O b͕ochighi nkpuru-obi-ha n'inwu ọnwu,Kama O mechibidoro ndu-ha nye ajọ ọria nēfe efe; O we tib͕ue nwa ọ bula eburu uzọ mu n'Ijipt,Bú nkpuru mbu nke ume-ha n'ulo-ikwū nile nke Ham: O we me ka ndi-Ya bulie ije dika ìgwè ewu na aturu,Ọ nēdu kwa ha n'ozara dika ìgwè aturu.
O we nēdu ha n'ikwesi-ntukwasi-obi, ha atughi kwa oké egwu:Ma ndi-iro-ha, oké osimiri kpuchiri ha.
O we me ka ha biarue ókè-ala nsọ Ya,Rue ugwu a nke aka-nri-Ya nwetara.
We me ka ala ha barue ndi ya aka n'ala nketa e ji údò tua,O we me ka ebo nile nke Israel biri n'ulo-ikwū-ha.
Ma ha nwara Chineke Nke kachasi ihe nile elu, ha we nupu isi n'okpuru Ya,Ha edebeghi kwa ihe-àmà-Ya nile; Kama ha laghachiri azu, we ghọb͕ue nghọb͕u dika ndi bu nna-ha:Ha riri mpe dika uta nāghọ aghughọ.
Ha we were ebe nile ha di elu kpasue Ya iwe,Were kwa arusi nile ha apiri api me ka O kwo ekworo.
Chineke nuru nka, O we webiga iwe ókè,Jusie Israel ike: O we rapu ebe-obibi nke Shailo,Bú ulo-ikwū nke O mere ka o biri n'etiti madu; O we were ike-Ya nye ka adọta ya n'agha,Were kwa ima-nma-Ya nye n'aka onye-nkpab͕u.
O mechibido-kwa-ra ndi-Ya nye n'aka mma-agha;Ọ bu kwa ihe-nketa-Ya ka O webigara iwe-ókè megide.
Etoghi kwa umu-ab͕ọghọ-ha nāmaghi nwoke n'abù ọlulu-di.
Ndi-nchu-àjà-ha dara site na mma-agha;Ndinyom-ha di ha nwuru adighi-akwa kwa ákwá.
Onye-nwe-ayi we teta dika onye nāraru ura,Dika dike nke nēti nkpu nke-uku site na manya-vine.
O we tib͕ue ndi-nkpab͕u-Ya n'azu:Ita-uta ebighi-ebi ka O nyere ha.
Josef,Ọ bughi kwa ebo Efraim ka Ọ rọputara; Kama Ọ rọputara ebo Juda,Rọputa ugwu Zaion, nke Ọ huru n'anya.
O we wue ebe nsọ Ya dika ebe di elu,Dika uwa nke Ọ tọrọ ntọ-ala-ya rue mb͕e ebighi-ebi.
Devid, bú orù-Ya,O we si n'ogige ìgwè ewu na aturu kuru ya: O mere ka o si n'iso nne-aturu nke nēnye umu-ha ara bia,Izù Jekob, bú ndi-Ya, na Israel, bú ihe-nketa-Ya, dika aturu.
O we nāzù ha dika izu-okè nke obi-ya si di;Were kwa ihe-nghọta nile nke ọbu-aka-ya abua nēdu ha.
Abù Ọma Esaf.
Chineke, mba di iche iche abatawo n'ihe-nketa-Gi;Ha emeruwo ulo uku Gi di nsọ;Ha emewo Jerusalem ka ọ ghọ ihe etikpọro etikpọ.
Ha ewerewo ozu ndi-orù-Gi nye iburu anu-ufe nke elu-igwe ihe-oriri,Were kwa anu-aru nke ndi-ebere-Gi nye anu-ọhia nile nke uwa.
Ha awusiwo ọbara-ha dika miri buruburu Jerusalem;Ọ dighi kwa onye ọ bula ṅēli ozu-ha.
Ayi aghọworo ndi-ab͕ata-obi-ayi ihe-ita-uta,Ghọ-kwa-ra ndi di ayi buruburu ihe-ichì-ọchì na ihe-ikwa-emò.
Rùe ole mb͕e, Jehova, ka I ganēwe iwe rue mb͕e ebighi-ebi?
Ekworo-Gi, ọ̀ ganēre dika ọku?
Wukwasi mba nile ọnuma-Gi, bú ndi nāmaghi Gi,Wukwasi kwa ala-eze nile nke nākpọkughi aha-Gi.
N'ihi na ha eripiawo Jekob,Me kwa ka ebe-obibi-ya tọb͕ọrọ n'efu.
Echetala ajọ omume nile nke ndi-mbu-ayi imegide ayi:Kwe ka obi-ebere-Gi nile me ngwa izute ayi:N'ihi na ayi enweghi ike ma-ọli.
Yere ayi aka, Chineke nke nzọputa-ayi, n'ihi nsọpuru aha-Gi:Naputa kwa ayi, kpuchi kwa nmehie-ayi, n'ihi aha-Gi.
N'ìhi gini ka mba nile nāsi, Òle ebe Chineke-ha nọ?
Ka amara ya n'etiti mba nile n'anya-ayi,Bú ibọ̀-ọ́bọ̀ ọbara nke ndi-orù-Gi nke awusiworo.
Kwe ka isu-ude nke onye-nkpọro bata n'iru Gi;Dika idi-uku nke ogwe-aka-Gi si di me ka ndi nāghaghi inwu anwu fọdu; Gi nyeghachi kwa ndi-ab͕ata-obi-ayi ihe-ita-uta-ha nime obi-ha okpukpu asa,Bú nke ha jiri ta Gi uta, Onye-nwe-ayi.
Ayi onwe-ayi, bú ndi-Gi na ìgwè aturu nke ọzùzù-anu-gi,Gēkele Gi rue mb͕e ebighi-ebi;Ọb͕ọ nile ka ayi gākọrọ akukọ otuto-Gi.
Abù Ọma nke diri Onye-isi Abù; n'elu Shoshannim Eduth.
Abù Ọma nke Esaf.
Gi Onye nāzu Israel dika aturu, ṅa nti,Gi Onye nēdu Josef dika ìgwè ewu na aturu;Gi Onye bi n'etiti cherubim, nwuputa ka ìhè.
N'iru Efraim na Benjamin na Manase, kpọte idi-ike-Gi,Je izọputa ayi.
Chineke, me ka ayi lata; Me kwa ka iru-Gi mua, ewe zọputa ayi.
Jehova, Chineke nke usu nile nke ndi-agha,Rùe ole mb͕e ka iwe-gi gākwu anwuru imegide ekpere ndi-Gi?
I mewo ka ha rie nri nke bu anya-miri,I mewo kwa ka ha ṅua anya-miri nke juru ihe-ọtùtù uku.
I nēme ayi ka ayi ghọro ndi-ab͕ata-obi-ayi ihe-ilu-ọ̀gù:Ndi-iro-ayi nāchì kwa ọchì n'etiti onwe-ha.
Chineke nke usu nile nke ndi-agha, me ka ayi lata;Me kwa ka iru-Gi mua, ewe zọputa ayi.
I si n'Ijipt ropu osisi vine:I nāchupu mba di iche iche, we kua ya.
I doziri ọnọdu n'iru ya,O we b͕amie nkpọrọgwu, we juputa ala ahu.
Ejiri ǹdò-ya kpuchie ugwu nile,Ngalaba-ya di kwa ka osisi cedar nke Chineke.
Wasa kwa ome-ya rue Osimiri.
N'ìhi gini ka I tiwaworo ogige-ya nile,Ndi nile nke nāgabiga n'uzọ we ghọrọ nkpuru-ya?
Ezì nke si n'oké ọhia puta nātakwosi ya,Anu nke nēnughari n'ọhia nēwere kwa ya izù onwe-ya.
Chineke nke usu nile nke ndi-agha, biko, laghachikute ayi:Si n'elu-igwe legide anya, hu, leta kwa osisi vine a, Na ogwe-osisi nke aka-nri-Gi kuworo,Lekwasi kwa ngalaba nke I mere ka o nwere Gi ume.
Esurewo ya n'oku, eb͕utuwo ya:Site n'ibasi-nba-ike nke iru-Gi ha nāla n'iyì.
Ka aka-Gi di n'aru nwoke nke aka-nri-Gi,N'aru nwa nke madu onye I mere ka o nwere Gi ume.
Ayi agaghi-esi kwa n'ebe I nọ laghachi azu:Me ka ayi di ndu, ọ bu kwa aha-Gi ka ayi gākpọku.
Jehova, bú Chineke nke usu nile nke ndi-agha, me ka ayi lata;Me ka iru-gi mua, ewe zọputa ayi.
Abù Ọma nke diri Onye-isi Abù; n'elu Gittith.
Abù Ọma nke Esaf.
Tikuenu Chineke, bú ike-ayi, nkpu ọṅụ:Tikusienu Chineke nke Jekob nkpu ọṅụ ike.
Bulienu abù ọma, weta kwa egwú-otiti,Na ubọ-akwara di utọ, ya na une.
Fùanu opì-ike n'ọnwa ọhu,N'ọnwa ndọzu, n'ubọchi ememe-ayi.
N'ihi na ukpuru enyere Israel ka ọ bu,Ọ bu ikpe Chineke nke Jekob kpere.
Ihe-àmà nime Josef ka O doro ya,Mb͕e Ọ putara imegide ala Ijipt:Ọ bu okwu-ọnu nke otù onye m'nāmaghi ka m'nānu.
Ewezugaram ubu-ya n'ibu:Ọbu-aka-ya abua nēsi n'abọ gabiga.
Na nkpab͕u i kpọkurum, M'we naputa gi;Anamaza gi n'ebe-nzuzo nke éb͕è-elu-igwe;Anamanwa gi n'akuku miri Meriba.
Selah Nuru, ndim, M'gāb͕a àmà megide gi:Israel, ọ gādim nọ̄ nma ma ọ buru na i gēgem nti!
I gaghi-akpọ kwa isi ala nye chi mba ọzọ.
Mu onwem bu Jehova, bú Chineke-gi,Nke nēme ka i si n'ala Ijipt rigoputa:Meghe ọnu-gi ka ọ sa mbara, M'gēmeju kwa ya.
Ma ndim egeghi nti olum;Israel ekweghikwam.
M'we zilaga ha n'isi-ike nke obi-ha,Ka ha we nējeghari na ndum-ọdu nile ha.
Ma asi na Israel gēje ije n'uzọm nile!
Nwa mb͕e ka M'gēji me ka ndi-iro-ha ruru ala,Ọ bu kwa imegide ndi nākpab͕u ha ka M'gēchighari akam.
Ndi nākpọ Jehova asi gērube isi aghughọ n'okpuru Ya:Ma mb͕e-ha gādiru mb͕e ebighi-ebi.
M'gēji nyeju gi afọ.
Abù Ọma Esaf.
Chineke nēguzo Onwe-ya nime nzukọ Chineke;N'etiti chi nile ka Ọ nēkpe ikpe.
Rùe ole mb͕e ka unu gēkpe ikpe ajọ omume?
Rù kwa ole mb͕e ka unu gāhu ndi nēmebi iwu iru-ọma?
Kpenu onye nēnweghi ike na nwa-nb͕ei ikpe ziri ezi:Guanu onye ewedara n'ala na onye nọ na nkpà n'onye ezi omume.
Menu ka onye nēnweghi ike na ob͕eye b͕apu:Naputanu ha n'aka ndi nēmebi iwu.
Ha amaghi, ha aghọtaghi kwa;N'ọchichiri ka ha nējeghari:Ewezugawo ntọ-ala nile nke uwa n'ọnọdu-ha.
Mu onwem siri, Chi ka unu bu,Ọ bu kwa umu nke Onye kachasi ihe nile elu ka unu bu.
Otú ọ di, dika madu ka unu gānwu,Ọ bu kwa dika otù nime ndi-isi ka unu gādà.
Bilie, Chineke, kpe uwa ikpe:N'ihi na Gi onwe-gi gēketa ihe, bú mba nile.
Abù, bú Abù Ọma Esaf.
Chineke, edebela ọnu-Gi du:Ab͕ala nkiti, anọ-kwa-la jū, Chineke.
N'ihi na, le, ndi-iro-Gi nāb͕a aghara:Ọzọ, ndi nākpọ Gi asì ebuliwo isi-ha.
Gi ka ha nāb͕a ìzù aghughọ,Ha nāb͕a ìzù imegide ndi-Gi edebeworo na nzuzo.
Ha asiwo, Jenu, ka ayi zopu ha n'ibu mbe;Agaghi-echeta kwa aha Israel ọzọ.
N'ihi na ha ewerewo otù obi b͕arita ìzù;Ọ bu imegide Gi ka ha nāb͕a ndu: Ulo-ikwū nile nke Edom na ndi Ishmael;Moab na ndi Haga; Gebal, na Amon, na Amalek;Filistia, ya na ndi bi na Taia: Asiria araparawo kwa n'aru ha;Ha aghọworo umu Lot ogwe aka.
Selah Me ha otú I mere Midian;Otú I mere Sisera, otú I mere Jebin nime miri-iyi Kaishon: Ekpochapuru ha n'En-doa;Ha ghọro ǹsí eji mezi ala.
Me ndi-ha amara aha-ha ka ha di ka Oreb, na dika Zeeb;Me kwa ka ndi-isi-ha nile di ka Zeba na dika Zalmuna: Ndi siri, Ka ayi nwetara onwe-ayiEbe-obibi nile nke Chineke.
Chinekem, me ka ha di ka ihe nke ifufe nēfeghari buruburu,Dika ahihia n'iru ifufe.
Dika ọku nke nēré oke ọhia,Na dika ire-ọku nke nēme ka ugwu nile nwuru ọku; Otú a were oké ifufe-Gi chua ha,Were kwa oké ikuku-Gi me ka ha ma jijiji.
Me ka nlelì che ha iru;Ka ha we chọ aha-Gi, Jehova.
Ka ihere me ha, ka ha ma kwa jijiji rue mb͕e ebighi-ebi;E, ka ha nwe iru-ihere, la n'iyì: Ka ha we mara na Gi onwe-gi, Onye aha-Gi bu Jehova, nání Gi,Bu Onye kachasi ihe nile elu n'elu uwa nile.
Abù Ọma nke diri Onye-isi Aba: n'elu Gittith.
Abù Ọma umu Kora.
Le ka ebe-obibi-Gi nile si buru eba ahuru n'anya nke-uku,Jehova nke usu nile nke ndi-agha!
Agu agusiwo nkpuru-obim ike, e, ọ gwusiwo kwa n'ichọ ogige nile nke Jehova;Obim na anu-arum nētiku Chineke di ndu nkpu ọṅù.
Eléké achọtawo-kwa-ra onwe-ya akwu, ebe o tiyeworo umu-yaBú ebe-ichu-àjà-Gi nile, Jehova nke usu nile nke ndi-agha,Ezem na Chinekem.
Ndi ihe nāgara nke-ọma ka ndi bi n'ulo-Gi bu:Ha gānọ nēto Gi.
Selah Onye ihe nāgara nke-ọma ka madu ahu bu nke ike o nwere di na Gi;Uzọ nile atuliri atuli ijeru Zaion di ha n'obi.
Mb͕e ha nāgabiga ndagwurugwu Baka ha nēme ya ka ọ buru ebe isi-iyi di iche iche;Ọzọ, miri-ozuzo mbu nēwere ngọzi nile kpuchie ya.
Ha nēsi n'ike jerue ike,Anēme ka Chineke hu onye ọ bula nime ha nime Zaion.
Jehova, Chineke nke usu nile nke ndi-agha, nu ekperem:Ṅa nti, Gi Chineke nke Jekob.
Selah Le ọta-ayi, Chineke,Legide kwa iru onye-Gi etere manu.
N'ihi na otù ubọchi n'ogige-Gi nile di nma kari nnù ubọchi abua na ọgu iri n'ebe ọzọ.
Arọputawom iguzo na nbata-uzọ n'ulo Chinekem,Kari ibi n'ulo-ikwū nile nke nmebi-iwu.
N'ihi na anyanwu na ọta ka Jehova, bú Chineke, bu:Amara na nsọpuru ka Jehova gēnye:Ọ gaghi-eb͕ochi ezi ihe n'ebe ndi nējeghari n'izu-okè nọ.
Jehova nke usu nile nke ndi-agha,Onye ihe nāgara nke-ọma ka madu ahu bu nke nātukwasi obi na Gi.
Abù Ọma nke diri Onye-isi Abù.
Abù Ọma umu Kora.
Jehova, ihe ala-Gi atọwo Gi utọ:I mewo ndi Jekob adọtara n'agha ka ha lata.
I bupuwo ajọ omume ndi-Gi,I kpuchiwo nmehie-ha nile.
Selah I kpochapuwo nrubiga-ókè nke iwe-Gi:I siwo n'di-ọku nke iwe-Gi chighari Onwe-gi.
Me ka ayi lata, Chineke nke nzọputa-ayi,Me ka ọ gwusia, bú iwe ayi nākpasu Gi.
I ganēwesa ayi iwe?
Gi digide rue ọb͕ọ nile?
Gì onwe-gi agaghi-eme ka ayi di kwa ndu ọzọ:Ka ndi-Gi we ṅuria nime Gi?
Jehova, me ka ayi hu ebere-Gi,Nye kwa ayi nzọputa-Gi.
M'gānu ihe Chineke, bú Jehova, gēkwu:N'ihi na Ọ gāgwa ndi-Ya, gwa kwa ndi-ebere-Ya, okwu udo:Ma ka ha ghara ilaghachi ba n'ihe-nzuzu.
Otú ọ di, nzọputa-Ya di nso ndi nātu egwu Ya;Ka nsọpuru we biri n'ala-ayi.
Ebere na ezi-okwu ezutewo;Ezi omume na udo esutuwo ọnu.
Ezi-okwu nēpú epú n'ala;Ezi omume esiwo kwa n'elu-igwe lepu anya.
Jehova gēnye ezi ihe;Ala-ayi gēnye kwa ihe-ọmume-ya.
Ezi omume gāga n'iru Ya;Ọ gēme kwa ka nzọ-ukwu-Ya nile ghọ uzọ.
Ekpere Devid.
Jehova, tọ nti-Gi n'ala, zam;N'ihi na onye ewedara n'ala na ob͕eye ka m'bu.
Debe nkpuru-obim; n'ihi na onye-ebere ka m'bu:Gi onwe-gi Chinekem, zọputa orù-Gi nke nātukwasi obi na Gi.
Merem amara, Onye-nwe-ayi;N'ihi na Gi ka m'nākpọku ogologo ubọchi nile.
Me ka nkpuru-obi orù-Gi ṅuria;N'ihi na ọ bu Gi, Onye-nwe-ayi, ka m'nēbuli nkpuru-obim nye.
N'ihi na Gi onwe-gi, Onye-nwe-ayi, di nma, I bu kwa onye nāb͕aghara nmehie,I nāba kwa uba n'ebere n'aru ndì nile nākpọku Gi.
Jehova, ge nti n'ekperem;Ṅa kwa nti n'olu arirọ-amaram nile.
N'ubọchi nkpàm m'gākpọku Gi;N'ihi na I gāzam.
Gi n'etiti chi nile, Onye-nwe-ayi;Ọ dighi kwa ọlu di ka ọlu-Gi nile.
Mba nile ndi I meworo gābia kpọ isí ala n'iru Gi, Onye-nwe-ayi;Ha gāsọpuru kwa aha-Gi.
N'ihi na onye uku ka I bu, I nālu kwa oké ọlu di iche iche:Gi onwe-gi bu Chineke, nání Gi.
Zim uzọ-Gi Jehova; m'gējeghari n'ezi-okwu-Gi:Me ka obim di n'otù itu egwu aha-Gi.
M'gēji obim nile kele Gi, Onye-nwe-ayi, Chineke;M'gāsọpuru kwa aha-Gi rue mb͕e ebighi-ebi.
N'ihi na ebere-Gi di uku n'arum;I siwo n'ala-mọ nke dichasi ala naputa nkpuru-obim.
Chineke, ndi-nganga ebiliwo imegidem,Nzukọ ndi nēme ka madu ma jijiji achọwo kwa nkpuru-obim,Ha edoghi kwa Gi n'iru ha.
Ma Gi onwe-gi, Onye-nwe-ayi, bu Chineke Nke nwere obi-ebere, Onye di kwa amara,Nke nādighi-ewe iwe ọsọsọ, Nke nāba kwa uba n'ebere na ezi-okwu.
Chem iru, me-kwa-ram amaraNye orù-Gi ike-Gi,Zọputa kwa nwa-nwoke nke orù-Gi nwayi.
Merem ihe-iriba-ama bayere ezi ihe I gēmerem;Ka ndi nākpọm asì we hu ya, ka ihere we me ha,N'ihi na Gi onwe-gi, Jehova, eyeworom aka, kasikwam obi.
Abù Ọma umu Kora; Abù.
Ntọ-ala-Ya di n'ugwu nsọ nile.
Jehova nāhu ọnu-uzọ-ama nile nke ZaionKari ebe-obibi nile nke Jekob.
Ihe di iche iche nke di nsọpuru ka anēkwu bayere gi,Obodo Chineke.
Selah M'gēhota Rehab na Babilon, na ha di n'etiti ndi maram:Le Filistia na Taia, ha na Etiopia;Nka ka amuru n'ebe ahu.
Zaion ka agēkwu okwu bayere ya, si, Onye na onye ọ bula ka amuru nime ya;Ọzọ, Ya onwe-ya, bú Onye kachasi ihe nile elu, gēme ka o guzosie ike.
Jehova gāgu, mb͕e O ji de ndi nile di iche iche n'akwukwọ, si,Nka ka amuru n'ebe ahu.
Selah Ma ndi nābù abù ma ndi nēte egwú, ha nile gāsi,Isi-iyim nile di na Gi.
Abù, bú Abù Ọma Umu Kora; nke diri Onye-isi Abù; n'elu Mahalath Leannoth.
Maschil Himan, bú onye-Ezrahait.
Jehova, Chineke nke nzọputam,N'ehihie ka m'tiworo nkpu, n'abali kwa, n'iru Gi: Kwe ka ekperem bata n'iru Gi;Tọ nti-Gi n'ala n'iti-nkpum: N'ihi na afọ ihe ọjọ di iche iche ejuwo nkpuru-obim,Ndum abiaruwo kwa nso ala-mọ.
Aguwom na ndi nārida n'olùlù;Aghọwom onye di ka nwoke nēnweghi ike: Anọm n'etiti ndi nwuru anwu, buru onye nwere onwe-ya,Dika ndi eb͕uru eb͕u ndi nēdina n'ílì,Ndi I nēchetaghi ọzọ;Ndi ahu bu kwa ndi ebipuworo n'aka-Gi.
I tọb͕ọwom n'olùlù dichasi ala,N'ebe di iche iche b͕ara ọchichiri, nime miri di omimi.
Gi akwagidewom,I werewo kwa ebili-miri-Gi nile wedam n'ala.
Selah I mewo ka ndi m'mara nke-ọma nọm n'ebe di anya;I mewom ka m'ghọrọ ha ihe-árú:Abum onye eb͕ochiworo, adighm-apu kwa n'èzí.
Anyam adalawo n'isi site na nweda-n'ala:Jehova, akpọkuwom I kwa-ubọchi,Ab͕asawom ọbu-akam abua n'ebe I nọ.
I gāluru oké ọlu?
Ndi nādighi ndu, hà gēbili kele Gi?
Selah Àgākọ akukọ ebere-Gi n'ílì?
Gi n'ebe-ila-n'iyì?
Gi n'ọchichiri?
Gi n'ala nchezọ-ihe?
Ma mu onwem, ọ bu Gi ka m'tikuworo, Jehova,Ọ bu kwa n'ututu ka ekperem gēje izute Gi.
Jehova, n'ìhi gini ka I nāju nkpuru-obim?
N'ìhi gini ka I nēzonarim iru-Gi?
Onye ewedara n'ala na onye nēkubi ume ka m'bu site na nwata:Eburuwom oké ujọ Gi nile, obim nālọ miri.
Iwe-Gi di ọku agabigawo n'isim;Ihe-egwu-Gi nile ekpochapusiwom.
Ha dim buruburu dika miri ogologo ubọchi nile;Ha ab͕awom buruburu n'otù.
I mewo ka onye nāhum n'anya na eyìm nọm n'ebe di anya,Ndi m'mara nke-ọma ka ọchichiri bu.
Maschil Itan, bú onye-Ezrahait.
Ebere nile nke jehova ka m'gābù abù-ha rue mb͕e ebighi-ebi:Ọb͕ọ nile ka m'gēwere ọnum me ka ha mara ikwesi-ntukwasi-obi-Gi.
N'ihi na asiwom, Rue mb͕e ebighi-ebi ka agēwuli ebere elu dika ulo;Elu-igwe, I gēme ka ikwesi-ntukwasi-obi-Gi guzosie ike nime ha.
Mu na onye M'rọputara ab͕awo ndu,Aṅuworom Devid, bú orùm, iyi; Rue mb͕e ebighi-ebi ka M'gēme ka nkpuru-gi guzosie ike,M'gēwu kwa oche-eze-Gi rue ọb͕ọ nile.
Selah Elu-igwe gēkele kwa oké ọlu-Gi, Jehova;Kele kwa ikwesi-ntukwasi-obi-Gi nime nkpọkọta nke ndi nsọ.
N'ihi na ònye nime mbara-ígwé ka agēji turu Jehova?
Jehova n'etiti umu Chineke?
Chineke Nke anāmara jijiji ri nne n'ìzù nzuzo nke ndi nsọ,Ọ bu kwa Onye anātu egwu Ya kari ndi nile di Ya buruburu.
Jehova, Chineke nke usu nile nke ndi-agha,Ònye di ike dika Gi, Ja?
Ikwesi-ntukwasi-obi-Gi di kwa Gi buruburu.
Gi onwe-gi nāchi nbili-elu nke oké osimiri:Mb͕e nmali-miri-ya nile nēbuli onwe-ha elu, Gi onwe-gi nēme ka ha dajua.
Gi onwe-gi azọpiawo Rehab, dika onye eb͕uru eb͕u;I werewo ogwe-aka nke ike-Gi chusa ndi-iro-Gi.
Gi nwe elu-igwe, Gi nwe kwa uwa:Elu-uwa dum madu bi na ùjú-ya, Gi onwe-gi atọwo ntọ-ala-ha.
Ugwu na Ndida, Gi onwe-gi ekèwo ha:Teboa na Heamon nēti nkpu ọṅù n'aha-gi.
Gi nwere ogwe-aka nke idi-ike di nime ya:Aka-Gi di ike, aka-nri-Gi di elu.
Ezi omume na ikpe ziri ezi bu ọnọdu guzosiri ike nke oche-eze-Gi:Ebere na ezi-okwu nāga n'iru Gi.
Ndi ihe nāgara nke-ọma ka ndi ahu bu nke mara olu iti-nkpu ahu:Jehova, n'ìhè nke iru-Gi ka ha nēje ije.
N'aha-Gi ka ha nēteghari egwú ọṅù ogologo ubọchi nile:Ọ bu kwa n'ezi omume-Gi ka ha nādi elu.
N'ihi na ima-nma nke ike-ha ka I bu:Ọ bu kwa n'utọ ihe-ayi nātọ Gi ka mpi-ayi nādi elu.
N'ihi na Jehova nwe ọta-ayi;Ọ bu kwa Onye Nsọ nke Israel nwe eze-ayi.
Mb͕e ahu I gwara ndi-ebere-Gi okwu n'ọhù,Si, Atukwasiwom iye-aka n'aru dike;Emewom ka otù onye arọputaworo n'etiti ndim di elu.
Achọtawom Devid, bú orùm;Ewerewom manu nsọm te ya: Onye akam gēguzosi ike n'ebe ọ nọ;Ọzọ, ogwe-akam gāb͕a ya ume.
Onye-iro agaghi-abiakwasi ya na mberede;Ọzọ, nwa nke ajọ omume agaghi-eweda ya n'ala.
M'gētipia kwa ndi nākpab͕u ya n'iru ya,Ti kwa ndi nākpọ ya asì ihe.
Ma ikwesi-ntukwasi-obim na eberem gādi n'aru ya:Ọ bu kwa n'aham ka mpi-ya gādi elu.
M'gēdo kwa aka-ya n'oké osimiri,Do kwa aka-nri-ya n'osimiri nile.
Onye ahu gākpọm, si, Nnam ka I bu,Chinekem, na oké nkume nke nzọputam.
Mu onwem gēme ya ọkparam,Onye kachasi ihe nile elu n'ebe ndi-eze nke uwa nọ.
Rue mb͕e ebighi-ebi ka M'gēdebere ya eberem,Ọb͕ub͕a-ndum gēkwesi-kwa-ra ya ntukwasi-obi.
M'gēme kwa ka nkpuru-ya dirue mb͕e ebighi-ebi,Me kwa ka oche-eze-ya di ka ubọchi nile nke elu-igwe.
Ghara kwa ijeghari n'ikpém nile; Ọ buru na ha eme ka ukpurum nile ghara idi nsọ,Ọ buru kwa na ha edebeghi ihe nile M'nyere n'iwu; M'gēwere kwa nkpa-n'aka leta njehie-ha,Were kwa ihe-otiti leta ajọ omume-ha.
Ma M'gaghi-esi n'ebe ọ nọ mebie eberem,M'gaghi-ekwu kwa okwu-ugha megide ikwesi-ntukwasi-obim.
M'gagh-eme ka ọb͕ub͕a-ndum ghara idi nsọ,Ọzọ, M'gagh-agbanwe ihe siworo n'eb͕ub͕ere-ọnum abua puta.
Otù ub͕ò ka M'jiworo idi-nsọm ṅua iyi;M'gaghi-agwa Devid okwu-ugha ma-ọli; Nkpuru-ya gādiru mb͕e ebighi-ebi,Oche-eze-ya gādi kwa ka anyanwu n'irum.
Dika ọnwa ka o gēguzosi ike rue mb͕e ebighi-ebi;Ọzọ, Onye-àmà Nke nọ na mbara-ígwé kwesiri ntukwasi-obi.
Selah Ma Gi onwe-gi achipuwo, ju kwa aju.
I wesabigawo onye-Gi etere manu iwe ókè.
I sọwo ọb͕ub͕a-ndu nke orù-Gi oyi:I mewo ka okpu-eze-ya ghara idi nsọ ọbuná rue ala.
I tiwawo ogige-ya nile;I mewo ka ebe-ya nile ewusiri ike buru ihe dapiara adapia.
Ndi nile nke nāgabiga n'uzọ apunarawo ya ihe:Ọ ghọworo ndi-ab͕ata-obi-ya ihe-ita-uta.
I mewo ka aka-nri nke ndi nākpab͕u ya di elu;I mewo ka ndi-iro-ya nile ṅuria.
I nēme ka ọnu mma-agha-ya laghachi azu,I meghi kwa ka o guzosie ike n'agha.
I mewo ka onwunwu-ọcha-ya kwusi,I tudawo kwa oche-eze-ya rue ala.
I bilatawo ubọchi nile ọ bu okorọbia:I werewo ihere kpuchie ya n'aru.
Selah Jehova, rùe ole mb͕e ka I gēzobe onwe-gi ebighi-ebi?
Rùe ole mb͕e ka ọnuma-Gi ganēre dika ọku?
Cheta otú mb͕e ndu mu onwem di nkpunkpu:Ọ̀ bu ihe-efu gini ka I kèworo umu madu nile nye?
Nke gēme ka nkpuru-obi-ya wepuga onwe-ya n'aka ala-mọ?
Selah Òle ebe ebere, mbu Gi nile di.
Onye-nwe-ayi,Nke I ṅuru Devid iyi bayere ha n'ikwesi-ntukwasi-obi-Gi?
Onye-nwe-ayi, cheta ita-uta ndi-orù-Gi;Eburuwom n'obim ita-uta nke ndi nile di iche iche bara uba; Nke ndi-iro-Gi jiworo ta uta, Jehova,Nke ha jiworo ta nzọ-ukwu nile nke onye-Gi etere manu uta.
Onye agọziri agọzi ka Jehova bu rue mb͕e ebighi-ebi.
Amen, na Amen.
AKWUKWỌ NKE-ANỌ
Ekpere Moses, Bú onye nke Chineke.
Onye-nwe-ayi, ebe-obibi ka Gi onwe-gi buworo ayiN'ọb͕ọ nile.
Tutu amuputa ugwu,Ma-ọbu tutu I kpua uwa na elu-uwa dum madu bi,Ọbuná site na mb͕e ebighi-ebi rue mb͕e ebighi-ebi, Gi onwe-gi bu Chineke.
I nēme ka madu laghachi n'ájá;I we si, Laghachinu, umu madu.
N'ihi na nnù arọ abua na ọgu iri n'anya-GiDi ka nnyahuru mb͕e ọ nāga,Na dika otù nche n'abali.
I wuchapuwo ha dika oké miri-ozuzo; nání ura ka ha bu:N'ututu ha di ka ahihia nētó etó.
N'ututu ọ nāb͕awa uzari, nētó kwa etó;N'anyasi ka anēbipu ya, o we kpọnwua.
N'ihi na emewo ka ayi gwusia n'iwe-Gi,Ọ bu kwa n'ọnuma-Gi ka emeworo ka ayi ma jijiji.
I dowo ajọ omume nile ayi n'iru Gi,I dowo nmehie-ayi zoro ezo n'ìhè nke iru-Gi.
N'ihi na ubọchi-ayi nile agawo nime nrubiga-ókè nke iwe-Gi:Ayi emewo ka arọ nile ayi gwusia dika otù nze-ume.
Ubọchi arọ nile ayi di ọgu arọ atọ na iri;Ma ọ buru na ha esite n'idi-ike-ayi rue ọgu arọ anọ,Otú ọ di, nganga-ha bu nání idọb͕u-onwe-ha-n'ọlu na ajọ ihe;N'ihi na ọ b͕apuwo ọsọsọ, ayi we fela dika nnunu.
Gi,Na nrubiga-ókè nke iwe-Gi dika egwu nke kwesiri Gi si di?
Si otú a me ka ayi mara iguta ubọchi-ayi,Ka ayi we me ka obi amam-ihe bia.
Lata, Jehova; rùe ole mb͕e?
Chèghari kwa obi-Gi bayere ndi-orù-Gi.
Were ebere-Gi me ka afọ ju ayi n'ututu;Ka ayi we tie nkpu ọṅù, ṅuri kwa, ubọchi-ayi nile.
Me ka ayi ṅuria dika ubọchi nile si di I wedaworo ayi n'ala nime ha,Na dika arọ si di nke ayi huworo ihe ọjọ nime ha.
Kwe ka ndi-orù-Gi hu ọlu-Gi,Kwe kwa ka ahu ima-nma-Gi n'aru umu-ha.
Ka idi-utọ nke Onye-nwe-ayi, bú Chineke-ayi, dikwasi ayi:Gi me kwa ka ọlu aka-ayi guzosie ike n'aru ayi;E, ọlu aka-ayi, me ka o guzosie ike.
Onye nēbi n'ebe-nzuzo nke Onye kachasi ihe nile elu,Ọ bu n'okpuru ǹdò nke Onye puru ime ihe nile ka ọ nānọ ọnọdu-abali.
M'gāsi Jehova, I bu ebe-nb͕abàm na ebem ewusiri ike;I bu Chinekem, Onye m'nātukwasi obi.
N'ihi na Ya onye-ya gānaputa gi n'ib͕udu nke osi-ọnyà,Na n'aka ajọ ọria nēfe efe nke nēweta ila-n'iyì.
Nkù-Ya ka O gēji kpuchie gi,Ọ bu kwa n'okpuru nkù-Ya abua ka i gāb͕àba:Ọta uku na ọta di buruburu ka ezi-okwu-Ya bu.
I gaghi-atu egwu site n'oké egwu nke abali,Ma-ọbu site n'àkú nke nēfeghari n'ehihie; Ma-ọbu site n'ajọ ọria nēfe efe nke nējeghari n'ọchichiri,Ma-ọbu site na nbipu nke nēbibi n'etiti-ehihie.
Nnù madu abua na ọgu iri gāda n'akuku-gi;Orú nnù madu na nnù ise gāda kwa n'aka-nri-gi;Ma ọ gaghi-abiaru gi nso.
I gēji anya-gi abua legide,We hu nkwughachi nke ndi nēmebi iwu.
N'ihi na gi onwe-gi asiwo, Jehova bu ebe-nb͕abàm;N'ihi na ọ bu Onye kachasi ihe nile elu ka i meworo ebe-obibi-gi; Ihe ọjọ agaghi-adakwasi gi,Ihe-otiti agaghi-abiaru kwa nso ulo-ikwū-gi.
N'ihi na ndi-mọ-ozi-Ya ka Ọ gēnye iwu bayere gi,Idebe gi n'uzọ-gi nile.
N'elu ọbu-aka-ha ka ha gēburu gi,Ka i ghara ikpọbì ukwu-gi na nkume.
I gāzọb͕u nwa-ọdum na ogologo anu-miri.
N'ihi na ọ huwom n'anya si-ike, M'gēme kwa ka ọ b͕aputa:M'gēme ka ọ nọ n'ebe di elu, n'ihi na ọ mawo aham.
M'gāza kwa ya;Mu onwem gānọyere ya n'ahuhu:M'gādọputa ya, sọpuru kwa ya.
Ubọchi ndu di ogologo ka M'gēji me ka afọ ju ya,M'gēme kwa ka o lekwasi nzọputam anya.
Abù Ọma, bú Abù diri ubọchi-izu-ike.
Jehova ekele,Na ibùku aha-Gi abù ọma, Gi Onye kachasi ihe nile elu: Igosi ebere-Gi n'ututu,Igosi kwa ikwesi-ntukwasi-obi-Gi kwa-abali, Nēji ubọ nke akwara iri, nēji kwa une;Nēji higgaion n'elu ubọ-akwara.
N'ihi na I mewo ka m'ṅuria site n'ọlu-Gi, Jehova:Ọ bu n'ọlu nile nke aka-Gi ka m'gēti nkpu ọṅù.
Le ka ọlu-Gi nile si di uku, Jehova!
Gi miri emi nke-uku.
Madu nke bu anu-ọhia adighi-ama ama;Onye-nzuzu adighi-aghọta kwa nka: Mb͕e ndi nēmebi iwu nāma akwukwọ dika ihe-ọkukú,Mb͕e ndi nile nke nalu ajọ ihe nāwa kwa okoko-osisi;Ọ bu ka ewe kpochapu ha rue mb͕e nile ebighi-ebi: Ma Gi onwe-gi nọ n'ebe di elu rue mb͕e ebighi-ebi, Jehova.
N'ihi na, le, ndi-iro-Gi, Jehova,N'ihi na, le, ndi-iro-Gi gāla n'iyì;Ndi nile nke nālu ajọ ihe gēkesa onwe-ha.
Ma I mewo ka mpim di elu dika mpi atu:Ejiwo manu ọhu wusam.
Anyam elekwasiwo kwa ndi nēchem anwu,Ihe bayere ndi nēbili imegidem, bú ndi nēme ihe ọjọ, ka ntim abua nānu.
Onye ezi omume gāwa igù dika nkwu:Dika osisi cedar nime Lebanon ka o gēbù ibù.
Ndi akuworo n'ulo Jehova dika osisiGāma akwukwọ n'ogige nile nke Chineke-ayi.
Ha gānọ nāmi nkpuru n'isi-awọ;Osisi nke miri di ha n'aru ri nne, nke nwezu-kwa-ra akwukwọ ndu, ka ha gābu.
Igosi na Jehova zirí ezi;Ọ bu oké nkumem, ọ dighi kwa ajọ omume di nime Ya.
Jehova bu eze; idi-elu ka O yiriworo dika uwe;Jehova eyiriwo uwe, O werewo ike ke Onwe-ya n'úkwù:Ọzọ, elu-uwa dum madu bi nēguzosi ike, adighi-ewezuga ya n'ọnọdu-ya.
Oche-eze-Gi eguzosiwo ike site na mb͕e ochie:Site na mb͕e ebighi-ebi ka I nọ.
Osimiri eweliwo olu-ha, Jehova,Osimiri eweliwo olu-ha;Osimiri nēweli ebili-miri nile ha elu.
Kari olu nile nke ọtutu miri,Kari ebili-miri nile di ebube nke oké osimiri,Jehova Nke nọ n'ebe di elu di ebube.
Ihe-àmà-Gi nile kwesiri ntukwasi-obi nke-uku:N'ebe ulo-Gi di idi-nsọ mara nma,Jehova, rue ubọchi nile nke ndu di ogologo.
Chineke nke ọ́bọ̀ nile, Jehova,Chineke nke ọ́bọ̀ nile, nwuputa ìhè.
Bulie Onwe-gi, Onye-ikpe nke uwa:Nyeghachi ndi-npako nmeso-ha.
Jehova, rùe ole mb͕e ka ndi nēmebi iwu,Rùe ole mb͕e ka ndi nēmebi iwu gāṅuri ọṅu-agha?
Ha nēkwuwa okwu-ọnu, ha nēkwu oké okwu:Ndi nile nke nālu ajọ ihe nānya isi.
Ndi-Gi ka ha nāzọpia, Jehova,Ọ bu kwa ihe-nketa-Gi ka ha nēweda n'ala.
Ha nēb͕u nwanyi di-ya nwuru, na ọbìa,Ha nēb͕u kwa umu-nb͕ei n'ọchu.
Ha we si, Ja agaghi-ahu,Chineke nke Jekob agaghi-amata kwa.
Ghọtanu, unu ndi bu anu-ọhia n'etiti ndi Israel:Unu ndi-nzuzu kwa, òle mb͕e unu gēnwe uche?
Onye nāku nti dika ihe-ọkukú, Ọ̀ gaghi-anu íhe?
Ma-ọbu Onye nākpu anya, Ọ̀ gaghi-ahuwa uzọ?
Onye nādọ mba nile aka na nti, Ọ̀ gaghi-aba nba,Bú Onye nēzí madu ihe-ọmuma?
Jehova mara èchìchè madu,Na èchìchè ahu bu nání otù nku-ume.
Onye ihe nāgara nke-ọma ka nwoke ahu bu nke I nādọ aka na nti, Ja,Onye I nēsi kwa n'iwu-Gi zí ihe; Ime ka ọ nọ jū pua n'ubọchi nile nke ihe ọjọ,Rue mb͕e agēgwuru onye nēmebi iwu olùlù.
N'ihi na Jehova agaghi-ara ndi-Ya aka,Ọ gaghi-arapu kwa ihe-nketa-Ya.
N'ihi na ikpé gālaghachikute ezi omume:Ndi nile ndi ziri ezi n'obi gēso kwa ya.
Jehova abughi onye nēyerem aka,Ọ fọduru nwa mb͕e nkpuru-obim gēbiwori n'ebe inọ-dū.
Ewezugawo ukwum n'ọnọdu-ya;Ebere-Gi nākwagidem, Jehova.
Mb͕e ncheb͕um nāba uba n'imem,Nkasi-obi-Gi nile nāgugu nkpuru-obim.
Gi na oche-eze nke ihe-ila-n'iyì nile,Nke nēji ukpuru kpuzí nmeb͕u?
Ha nēdo onwe-ha n'usu ndi nāpunara madu ihe imegide nkpuru-obi onye ezi omume,Ọ bu kwa ọbara nēmeghi ihe ọjọ ka ha nāma ikpe.
Ma Jehova aburuworom ulo-elu;Chinekem bu kwa oké nkume nke ebe-nb͕abàm.
O mewo kwa ka ajọ ihe-ha laghachikute ha,Ọ bu kwa ihe ọjọ ha ka Ọ gēji kpochapu ha;Jehova, bú Chineke-ayi, gēkpochapu ha.
Bianu, ka ayi tikue Jehova nkpu ọṅù:Ka ayi tikusie oké nkume nke nzọputa-ayi nkpu ọṅù ike.
Ka ayi were ekele bia n'iru Ya,Ka ayi were abù ọma tikusie Ya nkpu ọṅù ike.
N'ihi na Chineke uku ka Jehova bu,Ọ bu kwa Eze uku nāchi chi nile.
Onye ebe nile nke michasiri emi nke uwa di n'aka-Ya:Ebe dichasi elu nke ugwu nile bu kwa nke Ya.
Onye nwere oké osimiri, Ya onwe-ya me-kwa-ra ya;Ọ bu kwa aka-Ya kpuru ala-akọro.
Batanu, ka ayi kpọ isi ala ruru kwa ala;Ka ayi b͕ue ikperè n'ala n'iru Jehova Onye meworo ayi: N'ihi na Ya onwe-ya bu Chineke-ayi:Ayi onwe-ayi bu kwa ndi Ọ nāzù dika aturu, buru kwa ìgwè aturu nke aka-Ya.
Ta, ọ buru na unu ege nti olu-ya, Unu emela ka obi-unu sie ike, dika na Meriba,Dika n'ubọchi Masa n'ọzara: Mb͕e nna-unu-hà nwaram,Nwaputam ìhè, hu kwa ọlum.
M'nāsọ ọb͕ọ ahu oyi,M'we si, Ndi nke nākpafu n'obi-ha ka ha bu,Ha onwe-ha amaghi kwa uzọm nile: N'ihi ya aṅurum iyi n'iwem, si,Ha agaghi-abà n'izu-ikem ma-ọli
Bùkuenu Jehova abù ọhu:Bùkuenu Jehova abù, unu uwa nile.
Bùkuenu Jehova abù, gọzienu aha-Ya;Nēzisanu ozi nzọputa-Ya site n'otù ubọchi rue ubọchi ọzọ.
Kọsanu akukọ ebube-Ya n'etiti mba nile,Akukọ oké ọlu-Ya nile n'etiti ndi nile di iche iche.
N'ihi na Jehova di uku, buru kwa onye anēto nke-uku:Onye anātu egwu Ya ka Ọ bu n'elu chi nile.
N'ihi na chi nile nke ndi nile di iche iche bu ihe-efu:Ma Jehova mere elu-igwe.
Ebube na ima-nma di n'iru Ya:Ike na nma di n'ebe nsọ Ya.
Nyenu Jehova, unu ab͕uru nke ndi nile di iche iche,Nyenu Jehova nsọpuru na ike.
Nyenu Jehova nsọpuru aha-Ya:Butenu onyinye-inata-iru-ọma, bata n'ogige-Ya nile.
Kpọnu isi ala nye Jehova n'ima-nma nke idi-nsọ:Ka o nēb͕u unu nb͕u site n'iru Ya, unu elu-uwa nile.
Sinu n'etiti mba nile, Jehova bu eze:Ọzọ, elu-uwa dum madu bi nēguzosi ike, adighi-ewezuga ya n'ọnọdu-ya:Ọ gēkpe ndi nile di iche iche ikpe n'izi-ezi.
Ka elu-igwe ṅuria, ka uwa teghari kwa egwú ọṅù;Ka oké osimiri bib͕o, ya na ùjú-ya; Ka ọhia ṅuria ọṅu-agha, ya na ihe nile nke di nime ya;Mb͕e ahu osisi nile nke oké ọhia gēti nkpu ọṅù; N'iru Jehova, n'ihi na Ọ biawo;N'ihi na Ọ biawo ikpe uwa ikpe:Ọ gēji ezi omume kpe elu-uwa dum madu bi ikpe,Ọ gēji kwa ikwesi-ntukwasi-obi-Ya kpe ndi nile di iche iche ikpe.
Jehova bu eze; ka uwa tegharia egwu ọṅù;Ka ala bara uba nke di oké osimiri buruburu ṅuria.
Igwe-oji na oké ọchichiri di Ya buruburu:Ezi omume na ikpé ziri ezi bu ọnọdu guzosiri ike nke oche-eze-Ya.
Ya,Nēsure kwa ndi-nkpab͕u-Ya buruburu.
Ya nile nyere elu-uwa dum madu bi ìhè:Uwa huru ya, o we gbue ya nb͕u.
Ugwu nile b͕azepuru dika wax n'iru Jehova,N'iru Onye-nwe uwa nile.
Elu-igwe gosiri ezi omume-Ya,Ndi nile di iche iche hu-kwa-ra ebube-Ya.
Ka ihere me ndi nile ndi nēfè arusi apiri api òfùfè,Ndi nānya isi n'ihe-efu di iche iche:Kpọnu isi ala nya Ya, unu chi nile.
Zaion nuru, we ṅuria,Umu-ndinyom Juda we tegharia egwu ọǹù;N'ihi ikpé-Gi nile, Jehova.
N'ihi na Gi onwe-gi, Jehova, bú Onye kachasi ihe nile elu n'elu uwa nile:Emewo ka I di elu nke-uku n'elu chi nile.
Unu ndi nāhu Jehova n'anya, kpọnu ihe ọjọ asì:Ọ nēdebe nkpuru-obi ndi-ebere-Ya;Ọ nānaputa ha n'aka ndi nēmebi iwu.
Aghaworo onye ezi omume ìhè dika nkpuru,Aghawo-kwa-ra ndi ziri ezi n'obi ọṅù.
Jehova, unu ndi ezi omume;Kele-kwa-nu ihe-ncheta-Ya di nsọ.
Abù Ọma.
Bùkuenu Jehova abù ọhu;N'ihi na Ọ luwo oké ọlu di iche iche;Aka-nri-Ya na ogwe-aka-Ya di nsọ enyewo Ya nzọputa.
Jehova emewo ka amara nzọputa-Ya:N'anya mba nile ka O kpugheworo ezi omume-Ya.
O chetawo ebere-Ya na ikwesi-ntukwasi-obi-Ya n'ebe ulo Israel di:Nsọtu nile nke uwa ahuwo nzọputa Chineke-ayi.
Tikusienu Jehova nkpu ọṅù ike, uwa nile:Tiwanu nkpu, tienu nkpu ọṅù, bùanu abù ọma.
Werenu ubọ-akwara bùkue Jehova abù ọma;Werenu ubọ-akwara na olu abù ọma.
Chirinu opì na olu opì-ikeTisie nkpu ọṅù ike n'iru Eze, bù Jehova.
Ka oké osimiri bib͕ọ, na ùjú-ya;Elu-uwa dum madu bi, na ndi bi nime ya; Ka osimiri nile kua aka-ha;Ka ugwu tie nkpu ọṅù n'otù; N'iru Jehova, n'ihi na Ọ biawo ikpe uwa ikpe:Ọ gēwere ezi omume kpe elu-uwa dum madu bi ikpe,Ọ gēwere kwa izi-ezi kpe ndi nile di iche iche.
Jehova bu eze; ka ndi nile di iche iche ma jijiji:Ọ nēbi n'etiti cherubim; ka uwa me nkpatu.
Jehova di uku nime Zaion;Onye di elu ka Ọ bu kwa n'elu ndi nile di iche iche.
Ka ha kele aha-Gi nke di uku, nke anātu kwa egwu ya:Onye nsọ ka Ọ bu.
Ike nke eze nāhu kwa ezi ikpé n'anya;Gi onwe-gi emewo ka izi-ezi guzosie ike,Ezi ikpé na ezi omume ka Gi onwe-gi meworo nime Jekob.
Bulienu Jehova, bú Chineke-ayi, elu,Kpọ-kwa-nu isi ala n'ebe ihe-nb͕akwasi-ukwu-Ya di:Onye nsọ ka Ọ bu.
Moses na Eron n'etiti ndi-nchu-àjà-Ya,Samuel kwa n'etiti ndi nākpọku aha-Ya;Ha nākpọku Jehova, Ya onwe-ya we za ha.
N'ogidi igwe-oji ka Ọ nāgwa ha okwu:Ha debere ihe-àmà-Ya nile, na ukpuru O nyere ha.
Jehova, bú Chineke-ayi, Gi onwe-gi zara ha:Chineke Nke nēbupu nmehie ka I buru ha,Ma I bu onye nābọ̀ ọ́bọ̀ omume nile ha, Bulienu Jehova, bú Chineke-ayi,Kpọ-kwa-nu isi ala n'ebe ugwu nsọ Ya di;N'ihi na onye nsọ ka Jehova, bú Chineke-ayi, bu.
Abù Ọma ikele ekele.
Tikusienu Johova nkpu ọṅù ike, uwa nile.
Werenu ọṅù fè Jehova òfùfè:Werenu iti-nkpu ọṅù bia n'iru Ya.
Maranu na Jehova, Ya onwe-ya bu Chineke:Ya onwe-ya emewo ayi, ọ bu kwa Ya nwe ayi;Ayi bu ndi-Ya, na ìgwè aturu nke ọzùzù-anu-Ya.
Werenu ekele ba n'ọnu-uzọ-ama-Ya nile,Werenu otuto ba n'ogige-Ya nile:Kelenu Ya, gọzi-kwa-nu aha-Ya.
N'ihi na Jehova di nma; rue mb͕e ebighi-ebi ka ebere-Ya di;Rue ọb͕ọ nile ka ikwesi-ntukwasi-obi-Ya di kwa.
Abù Ọma Devid.
Ebere na ezi ikpé ka M'gābù n'abù:Gi, Jehova, ka m'gabùku abù ọma.
M'gēnwe uche n'uzọ zuru okè:Òle mb͕e I gābiakutem?
M'gējeghari n'etiti ulom n'izu-okè nke obim.
M'gaghi-edo ihe jọb͕uru onwe-ya n'irum:Akpọwom ọlu nke ndi nējehie asì;Ọ gaghi-arapra n'arum.
Obi b͕agọro ab͕agọ gēsi n'ebe m'nọ wezuga onwe-ya:Ọ dighi onye ọjọ m'gāmara.
Onye nēkpè madu-ibe-ya ikpè na nzuzo, onye ahu ka m'gēkpochapu:Onye nwere anya npako na obi di nganga, onye ahu ka m'nāpughi inagide.
Anyam abua di n'aru ndi kwesiri ntukwasi-obi n'ala, ka mu na ha we biri:Onye nēje ije n'uzọ zuru okè, onye ahu gējerem ozi.
Onye nālu ọlu aghughọ agaghi-ebi n'etiti ulom:Onye nēkwu okwu-ugha agaghi-eguzosi ike n'iru anyam.
Kwa-ututu ka m'gēkpochapu ndi nile nēmebi iwu n'ala;Isi n'obodo Jehova kpochapu ndi nile nālu ajọ ihe.
Ekpere nke onye ewedara n'ala mb͕e ike adighi ya, o we nēkwuwa okwu ntamu-ya n'iru Jehova.
Jehova, nuru ekperem,Ka ntikum ru kwa Gi nti.
Ezonarilam iru-Gi n'ubọchi ahuhu m'nāhu:Tọ nti-Gi n'ala n'ebe m'nọ;N'ubọchi m'nākpọku Gi zam ngwa ngwa.
N'ihi na ubọchim nile agwusiwo n'anwuru-ọku,Erechapuwo kwa ọkpukpum nile dika ọlọkọ-ọku.
Etib͕uwo obim dika ihe akuru n'ala, o we kpọnwua;N'ihi na echezọwom iri nrim.
Site n'olu ize-umemỌkpukpum araparawo n'anu-arum.
Eyirim okwolo nke ọzara;Aghọwom ihe dika okwukwu nke nkpọnkpọ ebe.
Amuruwom anya, we ghọIhe dika nnunu ntà nke nání ya nọ n'elu-ulo.
Ogologo ubọchi nile ka ndi-irom nātam uta;Ndi nāwi ara imegidem ejiwom ṅua iyi.
N'ihi na eriwom ntu dika nri,Were kwa ikwa-ákwá gwakọta ihe-ọṅuṅum.
Site n'iwe-Gi na ọnuma-Gi:N'ihi na I buliwom elu, we tufuem.
Ubọchim nile di ka onyinyo nke nēsetipu onwe-ya site n'ọdida anyanwu;Mu onwem nākpọnwu kwa dika ihe akuru n'ala.
Ma Gi onwe-gi, Jehova, nānọdu dika eze rue mb͕e ebighi-ebi;Ncheta-Gi nādiru kwa ọb͕ọ nile.
Gi onwe-gi gēbili, nwe obi-ebere n'aru Zaion:N'ihi na mb͕e eruwo imere ya amara, n'ihi na mb͕e akara àkà abiawo.
N'ihi na nkume-ya nile nātọ ndi-orù-Gi utọ,Ha nēme-kwa-ra ájá-ya amara.
Mba nile gātu kwa egwu aha Jehova,Eze nile nke uwa gātu kwa egwu ebube-Gi: N'ihi na Jehova ewuwo Zaion,O mewo Onwe-ya ka ahú Ya nime ebube-ya.
O chewo ekpere nke onye nēnweghi ihe iru,O ledaghi kwa ekpere-ha anya.
Agēde nka n'akwukwọ nye ọb͕ọ nēso n'azu:Ọzọ, otù ndi nke agēkè gēto Ja.
N'ihi na O siwo n'ebe di elu nke ebe nsọ Ya lepu anya;Jehova esitewo n'elu-igwe legide uwa anya; Inu ize-ume nke onye-nkpọrọ;Itọpu ndi nāghaghi inwu anwu; Ka ha we kọ akukọ aha Jehova nime Zaion,Kọ kwa akukọ otuto-Ya nime Jerusalem; Mb͕e ndi nile di iche iche gāchikọta onwe-ha n'otù,Ha na ala-eze nile, ifè Jehova òfùfè.
O wedawo ikem n'uzọ;O bilatawo ubọchim nile.
Asirim, Chinekem, emela ka m'la n'elu n'etiti ubọchim nile:N'ọb͕ọ nile ka arọ-gi nādigide.
Na mb͕e ochie ka I tọrọ ntọ-ala nke uwa;Ọlu aka-Gi ka elu-igwe bu kwa.
Ha onwe-ha gāla n'iyì, ma Gi onwe-gi nēguzogide:Ha nile gāka kwa nká dika uwe;Dika ákwà-nb͕okwasi ka I gāb͕anwe ha, agāb͕anwe kwa ha: Ma Gi onwe-gi bu Onye ahu Nke nādi mb͕e nile,Arọ-Gi nile agaghi-agwu kwa agwu Umu nke ndi-orù-Gi gēbigide,Nkpuru-ha gēguzosi ike n'iru Gi.
Abù Ọma nke Devid.
Gọzie Jehova, nkpuru-obim;Ka ihe nile nke di nimem gọzi kwa aha nsọ Ya.
Gọzie Jehova, nkpuru-obim,Echezọ-kwa-la nmeso ọma Ya O nēmeso gi: Bú Onye nāb͕aghara gi ajọ omume-gi nile;Onye nāgwọ ọria-gi nile; Onye nāb͕aputa ndu-gi n'aka nbibi;Onye nēkpube gi okpu-eze, bú ebere na obi-ebere di iche iche: Onye nēwere ezi ihe me ka afọ ju ọnu-gi;Idi-na-nwata-gi ewe me onwe-ya ka ọ di ọhu dika ugo.
Jehova nēmere ndi nile anēmeb͕uEzi omume nile na ihe nile O kpere n'ikpe.
Moses mara uzọ-Ya nile,Ọ nēme kwa ka umu Israel mara omume-Ya nile.
Jehova nwere obi-ebere, nēme kwa amara,Ọ dighi-ewe iwe ọsọsọ, Ọ nāba kwa uba n'ebere.
O meworo ayi,Ọ bughi kwa dika ajọ omume nile ayi si di ka O mesoworo ayi.
N'ihi na dika idi-elu nke elu-igwe si di n'elu uwa,Otú a ka ebere-Ya di ike n'aru ndi nātu egwu Ya.
Dika Iru-anyanwu si di anya n'Ọdida-anyanwu,Otú a ka O meworo ka njehie nile ayi di anya n'ebe ayi nọ.
Dika nna si enwe obi-ebere n'aru umu-ya,Otú a ka Jehova nwere obi-ebere n'aru ndi nātu egwu Ya.
N'ihi na Ya onwe-ya mara otú akpuworo ayi;Ọ nēcheta na ájá ka ayi bu.
Ma madu, dika ahihia ka ubọchi-ya nile di;Dika okoko-osisi ọhia, otú a ka ọ nāwa okoko.
N'ihi na ifufe agabigawo ya n'isi, o we ghara idi;Ọnọdu-ya agaghi-ama kwa ya ọzọ.
Ma ebere nke Jehova nēsi na mb͕e ebighi-ebi we rue mb͕e ebighi-ebi n'aru ndi nātu egwu Ya,Ezi omume-Ya di-kwa-ra umu umu; Ọ diri ndi nēdebe ọb͕ub͕a-ndu-Ya,Di-kwa-ra ndi nēcheta ukpuru-Ya ime ha.
Jehova emewo ka oche-eze-Ya guzosie ike n'elu-igwe;Ala-eze-Ya nāchi kwa ihe nile.
Gọzienu Jehova, ndi-mọ-ozi-Ya,Unu ndi-dike di ike, ndi nēme okwu-Ya,N'ige nti olu nke okwu-Ya.
Gọzienu Jehova, usu-ndi-agha-Ya nile;Unu ndi nējere Ya ozi, ndi nēme ihe nātọ Ya utọ.
Gọzienu Jehova, unu ọlu-Ya nile,N'ebe nile Ọ nāchi:Gọzie Jehova, nkpuru-obim.
Gọzie Jehova, nkpuru-obim.
Jehova, Chinekem I di uku nke-uku;Ebube na ima-nma ka I yiriworo dika uwe.
Gi Onye nēji ìhè kpuchi Onwe-gi dika uwe-nb͕okwasi;Onye nēseti elu-igwe dika ákwà-nkwuba: Onye nēdo ihe-njikọta nke ime-ulo-elu-Ya nile nime miri:Onye nēme igwe-oji ka ha buru ub͕ọ-ala-Ya;Onye nējeghari n'elu nkù abua nke ifufe: Onye nēme ndi-mọ-ozi-Ya ka ha buru ifufe;Nēme kwa ndi nējere Ya ozi ka ha buru ọku nēnwu enwu: Ọ tọwo ntọ-ala uwa n'elu ọnọdu-ya guzosiri ike,Ka aghara iwezuga ya n'ọnọdu-ya rue mb͕e nile ebighi-ebi.
I were ob͕u-miri kpuchie ya dika uwe;N'elu ugwu nile ka miri nēguzo.
Site n'ibasi-nba-ike-Gi ha nāb͕alaga;Site n'olu éb͕è-elu-igwe-Gi ha nāzọli ọsọsọ; (Ugwu nile nārigo, ndagwurugwu nile nārida;)Rue ebe ahu nke I tọrọri ntọ-ala-ya nye ha.
I kpawo ókè ka ha we ghara igabiga ya;Ka ha we ghara ilaghachi ikpuchi uwa.
Gi Onye nēzipu isi-iyi di iche iche ka ha ba na ndagwurugwu;N'etiti ugwu ka ha nērù: Ha nēnye anu ọhia ọ bula miri iṅu;Inyinya-ibu-ọhia nēmeju akpiri-ikpọ-nku-ha.
N'akuku ha ka anu-ufe nke elu-igwe bi,Ha nēsi n'etiti alaka-osisi me ka olu-ha da udà.
I bu Onye nēsi n'ime-ulo-elu-Ya nile dè ugwu nile miri:Afọ nēju uwa site na nkpuru nke ọlu-Gi nile.
I bu Onye nēme ka ahihia puere anu-uloNēme kwa ka ihe akuru n'ala puere ọlu-ubi madu;Ime ka nri si n'ala puta: Na manya-vine nke nēme ka obi madu ṅuria,Ime ka iru-ya nēb͕upu site na manu,Na achicha nke nēme ka madu nwe ume n'obi.
Afọ nēju osisi nile nke Jehova;Bú osisi cedar nke Lebanon, nke Ọ kuworo; Ebe umu-nnunu na-akù akwú:Ub͕ala, osisi fir bu ulo-ya.
Ugwu nile di elu diri ewu-ọhia;Nkume nile di elu buru aṅu ebe-nb͕abà.
O mere ọnwa ka ọ buru ihe igu mb͕e di iche iche akara àkà:Anyanwu mara ọdida-ya.
I nēme ka ọchichiri b͕a, o we buru abali;Nime ya ka anu nile nke oké ọhia nākpuputa.
Umu-ọdum nāb͕ọ uja na-achọ anu ha gādọb͕u,N'ichọ kwa ihe-oriri-ha n'aka Chineke.
Anyanwu nāwa, ha we chikọta onwe-ha,We mākpuru n'ebe-obibi-ha di iche iche.
Madu nāpu ga ọlu-yaGa kwa ọlu-ubi-ya rue anyasi.
Le ka ọlu-Gi si ba uba nke-uku, Jehova!
N'amam-ihe ka I meworo ha nile:Uwa juputara n'ihe I nwetara.
Oké osimiri ka nka bu, nke di uku, nke sa-kwa-ra mbara n'aka abua,Ebe ihe nākpu akpu di nke nādighi ọnu-ọgugu,Anu di iche iche, ma anu ntà ma anu uku.
N'ebe ahu ka ub͕ọ nile nāga;Leviatham kwa, nke I kpuworo igwuri egwú nime ya.
Ha nile nēle anya Gi,Inye ha ihe-oriri-ha na mb͕e-ya.
I nēnye ha, ha achikọta ya;I nāsaghe aka-Gi, afọ ezi ihe eju ha.
I nēzobe iru-Gi, ha ama jijiji;I nāchikọta mọ-ha, ha ekubìe ume,We laghachi n'ájá-ha.
I nēzipu Mọ-Gi, ekè ha;I we me ka iru ala di ọhu.
Ka ebube Jehova dirue mb͕e ebighi-ebi;Ka Jehova ṅuria n'ọlu-Ya nile: Onye nēlegide uwa, o we ma jijiji;Ọ nēmetu ugwu aka, ha we kwua anwuru-ọku.
M'gābùku Jehova abù n'ogologo ndum nile:M'gābùku Chinekem abù ọma mb͕e m'nọ nādi ndu.
Ka ntughari-uchem tọ Ya utọ:Mu onwem gāṅuri ọṅu nime Jehova.
Ka eme ka ndi-nmehie si n'uwa gwusia,Ka ndi nēmebi iwu ghara kwa idi ọzọ.
Gọzie Jehova, nkpuru-obim.
Tonu Ja.
Kelenu Jehova, kpọkuenu aha-Ya;Menu ka amara omume-Ya nile n'etiti ndi nile n'uwa.
Bùkuenu Ya abù, bùkuenu Ya abù ọma;Tugharinu uche n'oké ọlu-Ya nile.
Nētonu onwe-unu n'aha nsọ Ya:Ka obi ndi nāchọ Jehova ṅuria.
Nāchọnu Jehova na ike-Ya;Chọnu iru-Ya mb͕e nile.
Chetanu oké ọlu-Ya nile nke Ọ luworo;Ihe-ebube-Ya nile, na ikpé nile nke ọnu-Ya; Unu nkpuru Abraham, bú orù-Ya,Umu Jekob, ndi-Ya arọputara.
Ya onwe-ya bu Jehova, bú Chineke-ayi:N'uwa nile ka ikpé-Ya nile di.
O chetawo ọb͕ub͕a-ndu-Ya rue mb͕e ebighi-ebi,Okwu O nyere nnù ọb͕ọ abua na ọgu iri n'iwu; Ọb͕ub͕a-ndu nke Ya na Abraham b͕ara,Na iyi-Ya Ọ ṅuru Aisak; O we me ka o guzoro Jebok ibu ukpuru,Ka o guzoro Israel ibu ọb͕ub͕a-ndu ebighi-ebi: Si, Gi ka M'gēnye ala Kenean,Bú ala-nketa-unu eji udọ̀ tùa: Mb͕e ha bu ndikom ole-na-ole,E, nání madu ole-na-ole, na ndi-ọbìa nime ya; Ha we nējeghari si n'otù mba jerue mba ọzọ,Si n'otù ala-eze jerue ndi ọzọ.
O we bara ndi-eze nba n'ihi ha; Si, Unu emetula ndim etere manu aka,Unu emejọ-kwa-la ndi-amumam.
O we kpọ oké unwu ka ọ biakwasi ala ahu;Nkpa-n'aka nile, bú achicha, ka Ọ kpajiri.
O zìri otù nwoke iga n'iru ha;Erere Josef ka ọ buru orù: Ha were ab͕u kesie ukwu-ya abua ike;Nkpuru-obi-ya bàra n'ígwè: Rue mb͕e okwu-Ya rère;Okwu-ọnu Jehova nuchara ya.
Eze ziri ozi, we tọpu ya;Bú onye nāchi ndi di iche iche, o we tupu ya n'ulo-nkpọrọ.
O mere ya ka ọ buru onye-nwe ulo-ya,Na onye nāchi ihe nile o nwetara: Ike ndi-isi-ya ab͕u dika nkpuru-obi-ya chọrọ,Na ime ka ndi-okenye-ya mara ihe.
Israel we bata nime Ijipt;Ọzọ, Jekob nọrọ dika ọbìa n'ala Ham.
O we me ka ndi-Ya mia nkpuru nke-uku;O we me ka ha nwe ume kari ndi nākpab͕u ha.
Ya asì,Ib͕agide ndi-orù-Ya ìzù ọjọ.
O zigara Moses, bú orù-Ya,Na Eron onye Ọ rọputara.
Ha doro n'etiti ha ihe iriba-ama-Ya nile,Do kwa ihe-ebube di iche iche n'ala Ham.
O zìri ọchichiri, we me ka ọ b͕achie;Ha anupughi kwa isi n'okpuru okwu-Ya nile.
We me ka azù-ha nwua.
Ala-ha nuputara awọ,N'ime-ulo nile nke ndi-eze-ha.
O kwuru okwu, odudu we bia,Na anwu ntà n'ókè-ala-ha nile.
O mere oké miri-ozuzo-ha ka ha ghọ ákú-miri-ígwé,Na ọku nēnwu enwu n'ala-ha.
O we tie osisi vine nile ha na osisi fig nile ha ihe;Tiji kwa osisi nke ókè-ala-ha.
O kwuru okwu, igurube we da,Ha na umu-igurube nādighi ọnu-ọgugu, Ha we richapu ihe-ọkukú ọ bula di n'ala-ha,Richapu kwa nkpuru nke ala-ubi-ha.
O tib͕u-kwa-ra umu nile eburu uzọ mu n'ala-ha,Bú nkpuru mbu nke ume-ha nile.
O we me ka ha puta chiri ọla-ọcha na ọla-edo:Ọ dighi kwa onye nāsu ngọngọ n'etiti ebo-Ya nile.
Ijipt ṅuriri mb͕e ha putara;N'ihi na oké egwu-ha dakwasiri ha.
Na ọku inye ìhè n'abali.
Ha riọrọ, O we me ka nnunu quail bia,O were kwa nri nke elu-igwe me ka afọ ju ha.
O meghere oké nkume, miri we rùputa;Ha nērù n'ala ọkpọ-nku dika osimiri.
N'ihi na O chetara okwu nsọ Ya,Na Abraham, bú orù-Ya.
O we me ka ndi-Ya ji obi-utọ puta,Me kwa ndi Ọ rọputaworo ka ha ji iti-nkpu-ọṅù puta.
O we nye ha ala nile nke mba Kenean nile;Ọ bu kwa ihe ndi ọzọ di iche iche dọb͕uru onwe-ha n'ọlu inwe ka ha nwetara: Ka ha we debe ukpuru-Ya nile,Riba kwa iwu-Ya nile ama.
Tonu Ja.
Tonu Ja.
Kelenu Jehova; n'ihi na Ọ di nma:N'ihi na rue mb͕e ebighi-ebi ka ebere-Ya di.
Jehova?
Ya nile?
Ndi ihe nāgara nke-ọma ka ndi nēdebe ikpé bu,Ha na onye nēme ezi omume na mb͕e nile.
Chetam, Jehova, were ka ihe ndi-gi si atọ Gi utọ chetam;Were nzọputa-Gi letam: Ka m'we lekwasi ọdi-nma nke ndi I rọputaworo,Ka m'we ṅuria n'ọṅù mba-Gi,Ka m'we soro ihe-nketa-Gi nya isi.
Ayi esowo nna-ayi-hà mehie,Ayi emewo ajọ omume, ayi emebiwo iwu.
Nna-ayi-hà enweghi uche ighọta oké ọlu-Gi nile n'Ijipt;Ha echetaghi iba-uba nke ebere-Gi nile;Ha we nupu isi n'akuku oké osimiri, bú n'Oké Osimiri Uhie.
Ma Ọ zọputara ha n'ihi aha-Ya,Ime ka amara idi-ike-Ya.
O we basiere Oké Osimiri Uhue nba, o we tasia:O we me ka ha nēje ije n'ob͕u-miri-ya nile dika ọ bu ọzara.
O we zọputa ha n'aka onye nākpọ ha asì,B͕aputa kwa ha n'aka onye-iro-ha.
Miri we kpuchie ndi nākpab͕u ha:Ọ dighi otù onye nime ha fọduru.
Ha we kwere okwu-Ya nile;Ha nābù abù otuto-Ya.
Ha chezọrọ ọlu-Ya nile ngwa ngwa;Ha echeghi ndum-ọdu-Ya: Ha we chọ ajọ ọchichọ n'ọzara,We nwa Chineke n'ala tọb͕ọrọ n'efu.
O we nye ha ihe ha riọrọ;Ma O zitere aru-ọtita na nkpuru-obi-ha.
Ha kwo-kwa-ra Moses ekworo n'ọmuma-ulo-ikwū-ha,Kwo kwa Eron, bú onye nsọ nke Jehova.
Ala nēmeghe, we loda Detan,Kpuchi kwa nzukọ Abairam.
Ire-ọku nērepia ndi nēmebi iwu.
Ha nēme nwa-ehi na Horeb,We kpọ isi ala nye ihe awuru awu.
Ha we b͕anwe nsọpuru-haN'ihe-atù nke ehi nāta ihe akuru n'ala.
Ha chezọrọ Chineke, bú Onye-nzọputa-ha,Onye nēmeri ihe uku di iche iche n'Ijipt; Oké ọlu di iche iche n'ala Ham,Na ihe di egwu di iche iche n'akuku Oké Osimiri Uhie.
O we si na O gēkpochapu ha,Ma ọ buru na Moses, bú onye Ọ rọputaworo, eguzoghi na ntiwa ahu n'iru Ya,Ime ka ọnuma-Ya si n'ibibi ha laghachi.
Ha ekweghi okwu-Ya; Ha we tamu n'ulo-ikwū nile ha,Ha egeghi nti n'olu Jehova.
O we welie aka-Ya elu n'ebe ha nọ,Ime ka ha da n'ọzara: Na ime ka nkpuru-ha da n'etiti mba nile,Na ichusa ha n'ala nile.
Ha kekọta-kwa-ra onwe-ha n'aru Beal-peoa,We rie àjà nile nke ihe nwuru anwu.
Ha we were omume nile ha kpasue Ya iwe:Ihe-otiti we dakwasi ha.
Finehas wee guzo ọtọ, me ihe ekpere n'ikpe:Ewe b͕ochi ihe-otiti ahu.
Ewe guara ya nka n'ezi omume,Rue ọb͕ọ nile rua mb͕e ebighi-ebi.
Ha kpasu-kwa-ra Ya iwe na miri Meriba,O we jọrọ Moses njọ n'ihi ha: N'ihi na ha nupuru isi n'okpuru Mọ-Ya,O we were eb͕ub͕ere-ọnu-ya abua kwue okwu efu.
Ha ekpochapughi ndi di iche iche ahu,Dika Jehova siri ha; Ma ha gwakọtara onwe-ha na mba nile nke ala ahu,We muta ọlu nile ha: Ha we fè arusi nile ha òfùfè;Arusi ahu we ghọrọ ha ọnyà: Ọzọ, ha were umu-ha ndikom na umu-ha ndinyom chuara ndi-mọ ọjọ àjà, We wusi ọbara nke nēmeghi ihe ọjọ, bú ọbara nke umu-ha ndikom na umu-ha ndinyom,Ndi ha were chuara arusi nile nke Kenean àjà;Ewe were ọbara merua ala ahu.
Ewe were ọlu nile ha me ka ha buru ihe ruru árú,Ha we nākwa iko n'omume nile ha.
Iwe Jehova we di ọku n'aru ndi-Ya,O we kpọ ihe-nketa-Ya ihe-árú.
O we nye ha n'aka mba di iche iche;Ndi nākpọ ha asì we nāchi ha.
Ndi-iro-ha meb͕u-kwa-ra ha,Ewe me ka ha ruru ala n'okpuru aka-ha.
Ma ha onwe-ha nānupu isi n'okpuru Chineke na ndum-ọdu-ha,Ewe kwada ha n'ajọ omume-ha.
O we lekwasi ahuhu diri ha anya,Mb͕e Ọ nuru iti-nkpu-ha: O we cheta ọb͕ub͕a-ndu-Ya nye ha,We chègharia dika iba-uba nke ebere-Ya nile si di.
O we me ha ka enwe obi-ebere nile n'aru haN'iru ndi nile ndi nādọta ha n'agha.
Zọputa ayi, Jehova, bú Chineke-ayi,Chikọputa kwa ayi n'etiti mba nileIkele aha nsọ Gi,Na inya isi n'otuto-Gi.
Onye agọziri agọzi ka Jehova, bú Chineke nke Israel, bu,Site na mb͕e ebighi-ebi we rue mb͕e ebighi-ebi.
Ka ndi Israel nile si kwa, Amen.
Tonu Ja.
AKWUKWỌ NKE-ISE
Kelenu Jehova; n'ihi na Ọ di nma:N'ihi na rue mb͕e ebighi-ebi ka ebere-Ya di.
Ka ndi Jehova b͕aputaworo nāsi otú a,Bú ndi Ọ b͕aputaworo n'aka onye-nkpab͕u; O si-kwa-ra n'ala nile chikọputa ha,Site n'Iru-anyanwu na site n'Ọdida-anyanwu,Site n'Ugwu na site n'oké osimiri.
Ha fughariri n'ọzara n'uzọ nke bu nání ala tọb͕ọrọ n'efu; Ọ dighi obodo obibi ha chọtara.
Ndi agu nāgu na ndi akpiri nākpọ nku ka ha bu,Nkpuru-obi-ha adighi-enwe ike nime ha.
Ha we tikue Jehova n'ahuhu diri ha,O we naputa ha n'aka nkpà-ha nile.
O me-kwa-ra ka ha zọ ije n'uzọ ziri ezi,Ijeru obodo obibi.
Ka ha kele Jehova ekele bayere ebere-Ya,Na oké ọlu-Ya nile nke Ọ nāluru umu madu!
N'ihi na O mewo ka afọ ju nkpuru-obi nāchọsi ihe ike,Ọ bu kwa nkpuru-obi agu nāgu ka O nyejuworo ezi ihe.
Ndi nānọdu n'ọchichiri na onyinyo ọnwu,Bú ndi-nkpọrọ nke nweda-n'ala na ígwè; N'ihi na ha nupuru isi n'okpuru okwu Chineke,Lelì kwa ndum-ọdu nke Onye kachasi ihe nile elu: O we me ka obi-ha ruru ala n'idọb͕u onwe-ha n'ọlu;Ha suru ngọngọ, ọ dighi kwa onye nēyere ha aka.
Ha we tikue Jehova n'ahuhu diri ha,O we zọputa ha n'aka nkpà-ha nile.
O nēme ka ha si n'ọchichiri na onyinyo ọnwu puta,Ọ nētiji kwa ab͕u nile ha.
Ka ha kele Jehova ekele bayere ebere-Ya,Na oké ọlu-Ya nile nke Ọ nāluru umu madu!
N'ihi na O tipiawo ibo-ọnu-uzọ nile nke ọla,B͕uji kwa ihe-ntuchi nile nke ígwè.
Ndi b͕agọrọ ab͕agọ n'uche neweda onwe-ha n'alaSite n'uzọ njehie-ha na site n'ajọ omume nile ha.
Ihe-oriri nile ọ bula ka nkpuru-obi-ha nākpọ ihe-árú;Ha we biarue nso ọnu-uzọ-ama nile nke ọnwu.
Ha we tikue Jehova n'ahuhu diri ha,O we zọputa ha na nkpà-ha nile.
O nēzite okwu-Ya, we me ka aru di ha nma,O nēme kwa ka ha si n'olùlù nile ha wepuga onwe-ha.
Ka ha kele Jehova ekele bayere ebere-Ya,Na oké ọlu-Ya nile nke Ọ nāluru umu madu!
Ka ha chu kwa àjà nile nke ekele,Were kwa iti-nkpu-ọṅù kọ akukọ ọlu-Ya nile.
Ndi nārida n'oké osimiri n'ub͕o,Bú ndi nēje ozi n'ọtutu miri; Ndi ahu ahuwo ọlu nile nke Jehova,Na oké ọlu-Ya nile nime miri nke miri emi.
N'ihi na Ọ nēkwu okwu, O we me ka oké ifufe guzo ọtọ,Nke nēbuli nmali-miri-ya nile elu.
Ha nārigoru elu-igwe, ha nāridaru ob͕u-miri nile:Nkpuru-obi-ha nālọ miri site n'ọnọdu ọjọ ha.
Ha nādaghari, nāṅaghari kwa dika onye ṅubigaworo manya ókè,Amam-ihe-ha nile nāla kwa n'iyì.
Ha we tikue Jehova n'ahuhu diri ha,Ọ we me ka ha puta na nkpà-ha nile.
Nmali-miri-ya nile we b͕a nkiti.
Ha we ṅuria, n'ihi na ha nādaju;O we durue ha n'ótú nātọ ha utọ.
Ka ha kele Jehova ekele bayere ebere-Ya,Na oké ọlu-Ya nile nke Ọ nāluru umu madu!
Ka ha me kwa Ya ka Ọ di elu nime nkpọkọta ndi-Ya,Ka ha to kwa Ya nime nnọkọ ndi-okenye.
O nēme ka osimiri ghọ ọzara,O nēme kwa ebe miri nāsuputa ka ha ghọ ala kpọro nku; Ala nke nāmi nkpuru ka ọ ghọ ala nnú nnú,Site n'ihe ọjọ nke ndi bi nime ya nēme.
O we me ka ndi agu nāgu biri n'ebe ahu,Ha we dozie obodo obibi; Gha nkpuru n'ubi, kua ubi-vine di iche iche,Nweta nkepuru nke ihe-ọmume.
Site na nmeb͕u, na ihe ọjọ, na iru-újú.
We me ka ha kpafue nebe tọb͕ọrọ n'efu, ebe uzọ nādighi.
Ndi ezi omume nāhu ya, we ṅuria;Ma ajọ omume nile ekpuchiwo ọnu-ya.
Onye ọ bula nke mara ihe gāriba kwa ihe ndia ama,Ha gātukwasi kwa uche n'ebere nile nke Jehova.
Abù, Abù Ọma Devid.
Edoziwo obim, Chineke;M'gābù abù, e, m'gābù abù ọma, ọbuná nsọpurum ka m'gēji bù abù.
Teta, une na ubọ-akwara: M'gākpọte chi-ọbubọ.
M'gēkele Gi n'etiti ndi nile di iche iche, Jehova:M'gābùku kwa Gi abù ọma netiti mba nile.
N'ihi na ebere-Gi di uku kari elu nke elu-igwe,Ezi-okwu-Gi di kwa uku rue mbara-ígwé.
Me Onwe-gi ka I di elu n'elu elu-igwe nile, Chineke:Ka ebube-Gi di kwa n'elu uwa nile.
Ka ewe dọputa ndi I huru n'anya,Were aka-nri-Gi zọputa, za kwa ayi.
Chineke ekwuwo okwu n'idi-nsọ-Ya: ka m'ṅuria ọṅu-agha:M'gēkè Shekem, tù kwa ndagwurugwu Sukot.
Mu nwe Gilead; mu nwe Manase;Efraim bu kwa ebe siri ike nke isim;Juda bu nkpa-n'aka-ezem.
Moab bu ite ọsisa-arum;N'elu Edom ka m'gātu akpukpọ-ukwum:N'aru Filsitia ka m'gēti nkpu.
Edom?
Gi, Chineke, juworo ayi aju?
I dighi-apu kwa ije agha n'etiti usu nile nke ndi-agha-ayi, Chineke.
Yere ayi aka ka ayi pua n'aka onye-nkpab͕u:N'ihi na ihe-efu ka nzọputa madu bu.
Nime Chineke ayi gēme ihe dìnkpà:Ọ bu kwa Ya onwe-ya gāzọda ndi nākpabu ayi.
Abú Ọma nke diri Onye-isi Abù.
Abù Ọma Devid.
Chineke nke otutom, ab͕ala nkiti; N'ihi na ọnu onye nēmebi iwu na ọnu aghughọ ka ha sagheworo megidem:Ha ewerewo ire okwu-ugha gwam okwu.
Ha ewerewo kwa okwu ikpọ-asì b͕am buruburu,We busom agha n'efu.
N'ọnọdu ihu-n'anya m'huru ha ha nēmegidem:Ma mu onwem nọ nēkpe ekpere.
Ha we tukwasim ihe ọjọ n'ọnọdu ezi ihe,Na ikpọ-asì n'ọnọdu ihu-n'anyam.
Me ka onye nēmebi iwu lekọta ya:Ka onye-nmegide guzo kwa n'aka-nri-ya.
Mb͕e anēkpe ya ikpe, ya puta ìhè na ọ bu onye ikpe mara;Ka ekpere-ya ghọ kwa nmehie.
Ka ubọchi-ya di ole-na-ole;Ka onye ọzọ nara ya ihe-nlekọta-ya.
Ka umu-ya buru umu-nb͕ei,Ka nwunye-ya buru nwayi di-ya nwuru.
Ka umu-ya nāṅaghari kwa mb͕e nile nāriọ kwa aririọ;Ka ha si kwa na nkponkpọ-ebe-ha nile nāchọ ihe-oriri-ha n'ebe di anya.
Ka onye-nbinye siri ihe nile o nwere ọnyà;Ka ndi ala ọzọ luta ihe ọ dọb͕uru onwe-ya n'ọlu inweta n'agha.
Ekwela ka o nwe onye nọ nēmere ya ebere;Ekwe-kwa-la ka onye ọ bula di nke nēmere umu-nb͕ei-ya amara.
Ka eriri-umu-ya diri nbipu;N'ọb͕ọ soro ha ka ehichapu aha-ha.
Ka echetara Jehova ajọ omume nna-ya-hà;Ekwe-kwa-la ka ehichapu nmehie nne-ya.
Ka ha di n'iru Jehova mb͕e nile,Ka O we bipu ncheta-ha n'uwa.
N'ihi na o chetaghi ime ebere,O we sob͕ue nwoke ewedara n'ala na ob͕eye,Na onye obi-ya mebiri emebi, ime ka ha nwua.
Ngọzi atọghi kwa ya utọ, o we di anya n'ebe ọ nọ.
O yiri-kwa-ra nkọcha dika uwe-nwuda-ya,O we ba nime ya dika miri,Ba kwa n'ọkpukpu-ya nile dika manu.
Ya diri ya ka uwe oji kpuchi onwe-ya,Ya buru kwa akpukpọ-úkwù o ji ke úkwù mb͕e nile.
Nka bu ugwọ-ọlu nke ndi nēmegidem, nke nēsi n'aka Jehova bia,Ọ bu kwa ugwọ-ọlu nke ndi nēkwu ihe ọjọ megide nkpuru-obim.
Ma Gi onwe-gi, Jehova, bú Onye-nwe-ayi, kwe ka mu na I mekọ n'ihi aha-Gi:N'ihi na ebere-Gi di nma, naputam.
N'ihi na onye ewedara n'ala na ob͕eye ka m'bu,Adupuwo kwa nkpuru-obim nimem.
Dika onyinyo mb͕e ọ nēsetipu onwe-ya site n'ọdida anyanwu, otú a ka m'laworo:Arurupuwom dika igurube.
Ikperè-ukwum abua asuwo ngọngọ site n'obubu-ọnu;Anu-arum nāta aru nēnweghi abuba.
Mu onwem, aghọwo-kwa-ram ha ihe-ita-uta:Mb͕e ha nāhum ha nēfufe isi-ha.
Yerem aka, Jehova, Chinekem;Zọputam dika ebere-Gi si di: Ka ha mara kwa na aka-Gi ka nka bu;Gi onwe-gi, Jehova, emewo ya.
Ndi ahu gākọcha, ma Gi onwe-gi nāgọzi:Ha ebiliwo, ihere we me ha, ma orù-Gi gāṅuri.
Ndi nēmegidem gēyiri ọnọdu-ihere dika uwe,Ha gēwere kwa ihere-ha kpuchie onwe-ha dika uwe-nwuda.
M'gēwere ọnum kele Jehova nke-uku;E, n'etiti ọtutu madu ka m'gēto Ya.
N'ihi na O gēguzo n'aka-nri nke ob͕eye,Izọputa ya n'aka ndi nēkpe nkpuru-obi-ya ikpe.
Abù Ọma Devid.
Ihe nke si n'ọnu Jehova puta nāsi onye-nwem, Nọdu ala n'aka-nrim,Rue mb͕e M'gēdo ndi-iro-gi ka ihe-nb͕akwasi diri ukwu-gi abua.
Nkpa-n'aka nke ike-gi ka Jehova gēsi na Zaion ziputa:Gi nwe ike n'aru madu n'etiti ndi-iro-gi.
Ndi-gi bu onyinye-afọ-ofufo n'ubọchi usu-ndi-agha-gi;N'ima-nma nile nke idi-nsọ, site n'afọ nke ututu;Gi nwe igirigi, bú umu-okorọbia-gi.
Jehova aṅuwo iyi, Ọ gaghi-echèghari kwa uche-Ya,Gi onwe-gi bu onye-nchu-àjà rue mb͕e ebighi-ebiDika usoro Melkizedek si di.
Onye-nwe-ayi n'aka-nri-giAmapúwo ndi-eze n'ubọchi iwe-Ya.
Ebe nile juputara n'ozu;Ọ mapúwo isi madu n'elu ọtutu ala.
Miri nke sitere na miri-iyi nke di n'uzọ ka Ọ gāṅu:N'ihi nka ka Ọ gēweli isi-Ya elu.
Tonu Ja.
M'gēwere obim nile kele Jehova,N'ìzu nzuzo nke ndi ziri ezi, na nime nzukọ Israel.
Jehova di uku,Buru ihe ndi nile ha nātọ utọ nāchọputa.
Ebube na ima-nma ka ọlu-Ya bu:Ezi omume-Ya nēguzo kwa rue mb͕e ebighi-ebi.
Ihe-ncheta ka O meworo nye oké ọlu-Ya nile:Onye nēme ebere na Onye nwere obi-ebere ka Jehova bu.
Anu-ndọb͕u ka O nyeworo ndi nātu egwu Ya:Ọ gēcheta ọb͕ub͕a-ndu-Ya rue mb͕e ebighi-ebi.
O gosiwo ndi-Ya ike nke ọlu-Ya nile,N'inye ha ihe-nketa mba nile.
Ya bu ezi-okwu na ikpé ziri ezi;Ihe kwesiri ntukwasi-obi ka ukpuru-Ya nile bu.
Ihe anākwagide rue mb͕e nile ebighi-ebi ka ha bu,Ha bu ihe anēme n'ezi-okwu na izi-ezi.
Nb͕aputa ka O ziteworo ndi-Ya;O nyewo ọb͕ub͕a-ndu-Ya iwu rue mb͕e ebighi-ebi:Ihe di nsọ na ihe anātu egwu ka aha-Ya bu.
Nmalite amam-ihe ka egwu Jehova bu;Ezi uche ka ndi nile nēme ha nwere:Otuto-Ya nēguzo rue mb͕e ebighi-ebi.
Tonu Ja.
Onye ihe nāgara nke-ọma ka nwoke ahu bu nke nātu egwu Jehova.
Nke ihe nile O nyere n'iwu nātọ utọ nke-uku.
Ndi-dike ka nkpuru-ya gābu n'uwa:Agāgọzi ọb͕ọ ndi ziri ezi.
Ihe di iche iche di oké ọnu-ahia na àkù di n'ulo-ya:Ezi omume-ya nēguzo kwa rue mb͕e ebighi-ebi.
Ihè awaliwo n'ọchichiri nye ndi ziri ezi:Ọ bu onye-amara, na onye nwere obi-ebere, na onye ezi omume.
N'ihi na rue mb͕e ebighi-ebi agaghi-ewezuga ya n'onọdu-ya:Ihe-ncheta ebighi-ebi ka onye ezi omume gābu.
Edoziwo obi-ya, ebe ọ nātukwasi Jehova obi.
Ihe anākwagide ka obi-ya bu, ọ gaghi-atu egwu,Rue mb͕e ọ gēlekwasi ndi nākpab͕u ya anya.
Ezi omume-ya nēguzo rue mb͕e ebighi-ebi:Agēwere nsọpuru me ka mpi-ya di elu.
Onye nēmebi iwu gāhu ya, ewe kpasue ya iwe;Ọ gāta ikekere-ezé, b͕aze kwa:Ọchichọ ndi nēmebi iwu nāchọsi ike gāla n'iyì.
Tonu Ja.
Tonu, unu ndi-orù Jehova,Tonu aha Jehova.
Ka aha Jehova buru ihe agọziri agọziSite n'ub͕u a we rue mb͕e ebighi-ebi.
Site n'ọwuwa anyanwu rue ọdida-yaAha Jehova gābu ihe anēto eto.
Jehova di elu n'elu mba nile,N'elu elu-igwe ka ebube-Ya di.
Jehova, bú Chineke-ayi?
Nke nēme Onwe-ya ka Ọ di elu inọdu ka eze, Nke nēme Onwe-ya ka Ọ di ala ilekwasiElu-igwe na ilekwasi uwa anya.
O nēsi n'ebe ikpofu ahihia bulie ob͕eye elu; Ime ka ya na ndi amara aha nọkọ,Ka ya na ndi amara aha-ha n'etiti ndi-ya nọkọ.
Buru nne nāṅuri ọṅu nke muworo umu-ndikom.
Tonu Jehova.
Mb͕e Israel siri n'Ijipt puta,Mb͕e ulo Jekob siri na ndi nātatọ okwu puta; Juda ghọro ebe nsọ Ya,Israel ghọrọ ala Ọ nāchi.
Oké osimiri huru ya, we b͕alaga;Jọdan chighariri la azu.
Ugwu nile wuliri elu dika ebulu,Ugwu ntà nile wuliri elu dika umu-aturu.
Gini nēme gi, oké osimiri, na i nāb͕a ọsọ?
Gini nēme gi, Jọdan, na i nēchighari la azu?
Gini nēme unu, ugwu, na unu nāwuli elu dika ebulu?
Gini nēme unu, ugwu ntà, na unu nāwuli elu dika umu-aturu?
Ka o b͕ue gi nb͕u, gi uwa, site n'iru Onye-nwe-ayi,Site n'iru Chineke nke Jekob; Onye b͕anwere oké nkume ka ọ ghọ ọdọ-miri juputara na miri,B͕anwe ọmú ka ọ ghọ isi-iyi miri.
Ọ bughi ayi, Jehova, ọ bughi ayi,Kama ọ bu aha-Gi ka I gēnye nsọpuru,N'ihi ebere-Gi, na n'ihi ezi-okwu-Gi.
N'ìhi gini ka mba nile nāsi,Biko, òle ebe Chineke-ha nọ?
Ma Chineke-ayi nọ n'elu-igwe:Ihe nile nke tọrọ Ya utọ ka O meworo.
Arusi nile ha bu ọla-ọcha na ọla-edo,Ọlu aka madu.
Ha nwere ọnu, ma ha adighi-ekwu okwu;Ha nwere anya abua, ma ha adighi-ahu uzọ; Ha nwere nti abua, ma ha adighi-anu ihe;Ha nwere imi, ma ha adighi-anuta ísì; Ha nwere aka-ha abua, ma ha adighi-ebitu ihe;Ha nwere ukwu-ha abua, ma ha adighi-eje ije;Ha adighi-ewere akpiri-ha me uṅara.
Ndi nēme ha gādi ka ha:E, onye ọ bula nke nātukwasi ha obi.
Israel, tukwasi Jehova obi:Iye-aka-ha na ọta-ha ka Ọ bu.
Ulo Eron, tukwasinu Jehova obi:Iye-aka-ha na ọta-ha ka Ọ bu.
Unu ndi nātu egwu Jehova, tukwasinu Jehova obi:Iye-aka-ha na ota-ha ka Ọ bu.
Jehova echetawo ayi: Ọ gāgọzi ayi:Ọ gāgọzi ulo Israel;Ọ gāgọzi ulo Eron.
Jehova,Ma ndi ntà ma ndi uku.
Ka Jehova tukwasiri unu madu,Ka Ọ tukwasiri unu, tukwasi-kwa-ra umu-unu.
Ndi agọziri agọzi diri Jehova ka unu bu,Onye meworo elu-igwe na uwa.
Elu-igwe bu elu-igwe Jehova nwere;Ma uwa ka O nyeworo umu madu.
Ndi nwuru anwu adighi-eto Ja,Ndi nile kwa ndi nārida n'ebe inọ-dū, ha adighi-eto Ya; Ma ayi onwe-ayi gāgọzi JaSite n'ub͕u a we rue mb͕e ebighi-ebi.
Tonu Ja.
Ahurum Jehova n'anya, n'ihi na Ọ nānuOlum, bú aririọ-amaram nile.
N'ihi na Ọ tọwo nti-Ya n'ala n'ebe m'nọ,Ogologo ubọchi nile nke ndum ka m'ga-akpọku kwa Ya.
Udọ̀ nile nke ọnwu b͕aram buruburu,Ebe nile di nkpà nke ala-mọ chọtaram:Ahuhu na iru-újú ka m'nāhu.
M'we kpọkue aha Jehova;Si, Biko, Jehova, me ka nkpuru-obim wepuga onwe-ya.
Onye-amara na onye ezi omume ka Jehova bu;E, Chineke-ayi nwere obi-ebere.
Onye nēdebe ndi nēnweghi uche ka Jehova bu:Enweghm ike, O we nyem nzọputa.
Nkpuru-obim, laghachi n'ebe-izu-ike-gi;N'ihi na Jehova emesowo gi nke-ọma.
N'ihi na I naputawo nkpuru-obim n'ọnwu,I naputawo kwa anyam abua n'anya-miri,I naputawo kwa ukwum abua na nnuda anēnudam.
M'gējeghari n'iru JehovaN'ala nile nke ndi di ndu.
Ekwerewom, n'ihi na m'nēkwu okwu:Ewedara mu onwem n'ala nke-uku: Mu onwem siri na nkujamMadu ọ bula bu onye nēkwu okwu-ugha.
M'gēsi aṅa nyeghachi JehovaNmeso ọma Ya nile O mesoworom?
Iko nke nzọputa nile ka m'gēbuli,Ọ bu kwa aha Jehova ka m'gākpọku.
Ka m'kwughachi Jehova nkwa nile m'kwere,Ka m'kwughachi ha n'iru ndi-Ya nile.
Ihe di oké ọnu-ahia n'anya JehovaKa ọnwu nke diri ndi-ebere-Ya bu.
Ariọm I, Jehova, n'ihi na mu onwem bu orù-Gi:Mu onwem bu orù-Gi, na nwa nke orù-Gi nwayi;I tọpuwo ab͕um nile.
Gi ka m'gāchuru aja ekele,Ọ bu kwa aha Jehova ka m'gākpọku.
Ka m'kwughachi Jehova nkwa nile m'kwere,Ka m'kwughachi ha n'iru ndi-Ya nile; N'ogige nile nke ulo Jehova,N'etiti gi, Jerusalem.
Tonu Ja.
Tonu Jehova, unu mba nile;Janu Ya, unu ndi nile di iche iche.
N'ihi na ebere-Ya di ike n'aru ayi;Ọzọ, ezi-okwu nke Jehova nādiru mb͕e ebighi-ebi.
Tonu Ja.
Kelenu Jehova; n'ihi na Ọ di nma:N'ihi na rue mb͕e ebighi-ebi ka ebere-Ya di.
Biko, ka Israel si,Na rue mb͕e ebighi-ebi ka ebere-Ya di.
Biko, ka ulo Eron si,Na rue mb͕e ebighi-ebi ka ebere-Ya di.
Biko, ka ndi nātu egwu Jehova si,Na rue mb͕e ebighi-ebi ka ebere-Ya di.
M'siri na nkpàm kpọkue Ja;Ja zaram, me ka m'nọdu n'ebe sara mbara.
Jehova dirim; m'gaghi-atu egwu:Gini ka madu gēmem?
Jehova dirim n'etiti ndi nēyerem aka:Mu onwem gēlekwasi kwa ndi nākpọm asì.
JehovaKari itukwasi madu obi.
JehovaKari itukwasi ndi amara aha-ha obi.
Mba nile ab͕awom buruburu:N'aha Jehova ka m'gēbipusi ha.
Ha ab͕awom buruburu; e, ha ab͕awom buruburu:N'aha Jehova ka m'gēbipusi ha.
Ha ab͕awom buruburu dika aṅu; emenyuwo ha dika ọku ogwu:N'aha Jehova ka m'gēbipusi ha.
I nudawom enuda ka m'we da:Ma Jehova yerem aka.
Ikem na abù ọmam ka Ja bu:Ọ ghọwo-kwa-ram nzọputa.
Olu nke iti-nkpu-ọṅù na nzọputa di n'ulo-ikwū nile nke ndi ezi-omume:Aka-nri Jehova nēme ihe dìnkpà.
Ebuliwo aka-nri Jehova elu:Aka-nri Jehova nēme ihe dìnkpà.
M'gaghi-anwu, kama m'gādi ndu,M'gākọ kwa akukọ ọlu nile nke Ja.
Ja adọwom aka na nti nke-uku:Ma ọ bughi n'aka ọnwu ka O nyeworom.
Megherenum ọnu-uzọ-ama nile nke ezi omume:M'gābà nime ha, m'gēkele Ja.
Nka bu ọnu-uzọ-ama Jehova nwere;Ndi ezi omume gābà nime ya.
M'gēkele Gi, n'ihi na I zawom,I we ghọrọm nzọputa.
Nkume nke ndi nēwu ulo juruAghọwo isi nkuku ulo.
Jehova ka nka sitere;Nke ahu bu oké ọlu n'anya-ayi.
Nka bu ubọchi Jehova meworo;Ayi gētegari egwú ọṅù, ṅuri kwa ọṅu nime ya.
Biko, Jehova, zọputa, biko:Biko, Jehova, me ka ihe nāgara ayi nke-ọma, biko.
Onye agọziri agọzi ka Onye ahu bu Nke nābia n'aha Jehova:Ayi esiwo n'ulo Jehova gọzie unu.
Chineke ka Jehova bu, Ọ nyewo kwa ayi ìhè:Chiri udọ̀ ke àjà-ememe, durue ya na mpi nile nke ebe-ichu-àjà.
Chinekem ka I bu, m'gēkele kwa Gi:Chinekem ka I bu, m'gēbuli Gi elu.
Kelenu Jehova; n'ihi na Ọ di nma:N'ihi na rue mb͕e ebighi-ebi ka ebere-Ya di.
 Ndi ihe nāgara nke-ọma ka ndi zuru okè n'uzọ Jehova bu,Ndi nējeghari n'iwu jehova.
Ndi ihe nāgara nke-ọma ka ndi nēchebe ihe-àmà-Ya nile bu,Ndi nēwere obi-ha nile chọ Ya.
E, ha emeghi ajọ omume;N'uzọ-Ya nile ka ha nēje ije.
Gi onwe-gi ewerewo ihe-iriba-ama-Gi nye ayi n'iwu,Ka ayi we debesie ha ike.
Idebe ukpuru-Gi nile!
Mb͕e ahu ihere agaghi-emem,Mb͕e m'nēlegide anya n'ebe ihe nile I nyere n'iwu di.
M'gēwere obi ziri ezi kele Gi,Mb͕e m'mutara ikpé nile nke ezí omume-Gi.
Ukpuru-Gi nile ka m'gēdebe:Arapusilam arapu.
Gini ka okorọbia gēji me ka uzọ-ya di ọcha?
Gi si di.
Obim nile ka m'wereworo chọ Gi:Ekwela ka m'si n'ihe nile I nyere n'iwu jehie.
N'obim ka m'zobeworo okwu-ọnu-Gi,Ka m'we ghara imehie megide Gi.
Onye agọziri agọzi ka I bu, Jehova:Zím ukpuru-Gi nile.
Eb͕ub͕ere-ọnum ka m'wereworo kọ akukọIkpé nile nke ọnu-Gi.
N'uzọ ihe-àmà-Gi nile ka obi nātọm utọ,Dika ọ gātọm utọ bayere àkù nile.
N'ihe-iriba-ama-Gi nile ka m'gātughari uche,M'gēlegide kwa uzọ-Gi nile anya.
Ihe ukpuru-Gi nile gātọm utọ nke-uku:M'gaghi-echezọ okwu-Gi.
Meso orù-Gi nke-ọma, ka m'we di ndu;M'gēdebe kwa okwu-Gi.
Kpughepu anyam abua, ka m'we legideOké ihe di iche iche si n'iwu-Gi puta.
Ezonarilam ihe nile I nyere n'iwu.
Nkpuru-obim etiwawo n'ihi ọchichọO ji chọsie ikpé-Gi nile ike mb͕e nile.
I basiworo ndi-nganga ndi abuworo ọnu nba ike,Ndi nēsi n'ihe nile I nyere n'iwu jehie.
Wepu ita-uta na nleda n'arum;N'ihi na echebewom ihe-àmà-Gi nile.
Ma orù-Gi nātughari uche n'ukpuru-Gi nile.
Gi nile bu ihe nātọm utọ nke-uku,Ha bu ndi nādum ọdu.
Nkpuru-obim nārapara n'ájá:Dika okwu-Gi si di, me ka m'di ndu.
Akọrọm akukọ uzọm nile, I we zam:Gi zím ukpuru-Gi nile.
Me ka m'ghọta uzọ nke ihe-iriba-ama-Gi nile:M'gātughari kwa uche n'oké ọlu-Gi nile.
Nkpuru-obim atupuwo dika miri site n'iru-újú:Dika okwu-Gi si di, me ka m'guzosie ike.
Wezuga uzọ okwu-ugha n'ebe m'nọ:Were kwa amara nyem iwu-Gi.
Uzọ nke ikwesi-ntukwasi-obi ka m'rọputaworo:Ikpé-Gi nile ka m'doworo n'irum.
Araparawom n'aru ihe-àmà-Gi nile:Jehova, emela ka ihere mem.
N'uzọ nke ihe nile I nyere n'iwu ka m'gāb͕a ọsọ,N'ihi na I gēme ka obim sa mbara.
Jehova, zím uzọ ukpuru-Gi nile:M'gēchebe kwa ya rue mb͕e ikpe-azu.
Me ka m'ghọta ihe, m'gēchebe kwa iwu-Gi;M'gēwere kwa obim nile debe ya.
Me ka m'zọ ije n'okporo-uzọ nke ihe nile I nyere n'iwu;N'ihi na uzọ ahu nātọm utọ Wezuga obim iche ihe-àmà-Gi nile iru,Ewezuga-kwa-la ya iche urù nēzighi ezi iru.
Me ka anyam abua si n'ile ihe-efu gabiga,Me ka m'di ndu n'uzọ-Gi nile.
Me ka okwu-ọnu-Gi guzosiere orù-Gi ike,Bú nke diri egwu-Gi.
Me ka ita-utam nke m'nātu ujọ ya gabiga;N'ihi na ikpé-Gi nile di nma.
Le, achọsiwom ihe-iriba-ama-Gi nile ike:N'ezi omume-Gi me ka m'di ndu.
Gi nile biakutem, Jehova,Bú nzọputa-Gi, dika okwu-ọnu-Gi si di.
M'gāza kwa onye nātam uta okwu;N'ihi na atukwasiwom okwu-Gi obi.
Anapusi-kwa-la okwu nke ezi-okwu n'ọnum;N'ihi na ikpé-Gi nile ka m'chereworo.
M'gēdebe kwa iwu-Gi mb͕e nileRue mb͕e nile ebighi-ebi.
M'gējeghari kwa n'ebe sara mbara;N'ihi na ihe-iriba-ama-Gi nile ka m'chọworo.
M'gēkwu kwa okwu bayere ihe-àmà-Gi nile n'iru ndi-eze,Ihere agaghi-emekwam.
Ihe nke ihe nile I nyere n'iwu gātọkwam utọ nke-uku,Bú nke m'huworo n'anya.
M'gāchili-kwa-ra ihe nile I nyere n'iwu ọbu-akam, bú ihe nke m'huworo n'anya;M'gātughari kwa uche n'ukpuru-Gi nile.
Cheta okwu I gwara orù-Gi,Nke I meworom ka m'chere.
Nka bu nkasi-obim nime nweda-n'alam:Na okwu-ọnu-Gi emewo ka m'di ndu.
Ndi-nganga akwawom emò nke-uku:Ma esighm n'iwu-Gi wezuga onwem.
Echetawom ikpé-Gi nile site na mb͕e ebighi-ebi, jehova,We kasie onwem obi.
Iwe di ọku ejidewom,N'ihi ndi nēmebi iwu ndi nārapu iwu-Gi.
Abù ọma ka ukpuru-Gi nile buruworomN'ulo ebe m'nọ dika ọbìa.
Echetawom aha-Gi, Jehova, n'abali,We debe iwu-Gi.
Nka ka m'nweworo,Na echebewom ihe-iriba-ama-Gi nile.
Jehova bu:Asiwom na m'gēdebe okwu-Gi nile.
Ewerewom obim nile me ka iru-Gi dajua:Merem amara dika okwu-ọnu-Gi si di.
Echèrem èchìchè uzọm nile,We me ka ukwum abua laghachi n'ihe-àmà-Gi nile.
Abiaram ọsọsọ, ọ b͕agwojughkwam anya,Idebe ihe nile I nyere n'iwu.
Udọ̀ nile nke ndi nēmebi iwu ehikọwom buruburu;Ma echezọghm iwu-Gi.
N'etiti abali ka m'gēbili ikele GiN'ihi ikpé nile nke ezi omume-gi.
Onye ekekọtaworo mu na ndi nile nātu egwu Gi n'otù ka m'bu,Onye ekekọtaworo mu na ndi nēdebe ihe-iriba-ama-Gi nile n'otù.
Jehova, uwa juputara n'ebere-Gi:Zím ukpuru-Gi nile.
X I meworo orù-Gi ezi ihe,Jehova, dika okwu-Gi si di.
Zím idi-nma nke ezi uche na ihe-ọmuma;N'ihi na ọ bu n'ihe nile I nyere n'iwu ka m'kwereworo.
Tutu ewedam n'ala mu onwem nēme ihe ọjọ n'amaghi-ama;Ma ub͕u a okwu-ọnu-Gi ka m'debeworo.
Onye di nma ka I bu, na Onye nēme nma;Zím ukpuru-Gi nile.
Ndi-nganga etekpuwom okwu-ugha dika ihe-ntekpu:Mu onwem gēwere obim nile chebe ihe-iriba-ama-Gi nile.
Obi-ha bu nání abuba dika abuba;Ma mu onwem, ihe iwu-Gi nātọm utọ nke-uku.
Ka m'we muta ukpuru-Gi nile.
Iwu ọnu-Gi dim nmaKari ọla-edo na ọla-ọcha nādighi iguta-ọnu.
Aka-Gi abua emewom, me kwa ka m'guzosie ike:Gi me ka m'ghọta ihe, ka m'we muta ihe nile I nyere n'iwu.
Ndi nātu egwu Gi gāhum, we ṅuria;N'ihi na okwu-Gi ka m'chereworo.
Jehova, amawom na ikpé-Gi nile bu ezi omume,Amawokwam na ọ bu n'ikwesi-ntukwasi-obi ka I wedaworom nala.
Biko, kwe ka ebere-Gi buru ihe gākasi obim,Dika okwu-ọnu-Gi nke diri orù-Gi si di.
Ka obi-ebere-Gi nile biakutem, ka m'we di ndu;N'ihi na iwu-Gi bu ihe nātọm utọ nke-uku.
Ka ihere me ndi-nganga; n'ihi na ha ewerewo okwu-ugha me ka ikpém b͕agọ ab͕agọ:Ma m'gātughari uche n'ihe-iriba-ama-Gi nile.
Ka ndi nātu egwu Gi laghachikutem,Ha gāma kwa ihe-àmà-Gi nile.
Ka obim zue okè n'ukpuru-Gi nile,Ka ihere we ghara imem.
Nkpuru-obim agwusiwo site n'ichọsi nzọputa-Gi ike:Ma okwu-Gi ka m'chereworo.
Anyam abua adalawo n'isi site n'ichọsi okwu-Gi ike,Mb͕e m'nāsi, Òle mb͕e I gākasim obi?
N'ihi na adiwom ka karama-akpukpọ di n'anwuru-ọku;Ma echezọghm ukpuru-Gi nile.
Gi di ole?
I gēme ndi nēsob͕um ihe I kpere n'ikpe?
Ndi-nganga egwuworom olùlù di iche iche,Bú ndi nādighi ka iwu-Gi si di.
Ihe nile I nyere n'iwu kwesiri ntukwasi-obi:N'uzọ okwu-ugha ka ha nēsob͕um; biko, yerem aka.
Ma mu onwem arapughi ihe-iriba-ama-Gi nile.
Dika ebere-Gi si di, me ka m'di ndu,M'gēdebe kwa ihe-àmà nke ọnu-Gi.
Jehova, rue mb͕e ebighi-ebiKa emeworo ka okwu-Gi guzosie ike n'elu-igwe.
Rue ọb͕ọ nile ka ikwesi-ntukwasi-obi-Gi di:I mewo ka uwa guzosie ike, o we guzo.
Dika ikpé-Gi nile si di, ha nēguzo ta;N'ihi na ihe nile bu ndi-orù-Gi.
Asi na iwu-Gi abughi ihe nātọm utọ nke-uku,Mb͕e ahu m'gālawori n'iyì nime nweda-n'alam.
Rue mb͕e ebighi-ebi m'gaghi-echezọ ihe-iriba-ama-Gi nile:N'ihi na ha ka I jiworo me ka m'di ndu.
Gi nwem, zọputam;N'ihi na ihe-iriba-ama-Gi nile ka m'chọworo.
Ndi nēmebi iwu elewo anyam ime ka m'la n'iyì;Ma ihe-àmà-Gi nile ka m'gātukwasi uche.
Ahuwom nsọtu diri izu-okè nile;Ma ihe, I nyere n'iwu sara mbara nke-uku.
Le ka m'si hu iwu-Gi n'anya!
Ogologo ubọchi nile ka nke ahu bu ihe m'natughari n'uche.
Ihe nile I nyere n'iwu nēme ka m'mara ihe kari ndi-irom;N'ihi na rue mb͕e ebighi-ebi ka nke ahu dirim.
Kari ndi nile nēzím ihe ka m'nwere uche;N'ihi na ihe-àmà-Gi nile bu ihe m'nātughari n'uche.
Anamaghọta ihe kari ndi-okenye,N'ihi na ihe-iriba-ama-Gi nile ka m'chebeworo.
Eb͕ochiwom ukwum abua ka ha ghara ibà n'uzọ ọjọ ọ bula,Ka m'we debe okwu-Gi.
Esighm n'ikpé-Gi nile wezuga onwem;N'ihi na I zíwom ihe.
Le ka okwu-ọnu-Gi si atọ okpo-ọnum utọ!
Ha nātọ ọnum utọ kari manu-aṅu.
M'nēsitei n'ihe-iriba-ama-Gi nile ghọta ihe:N'ihi nka ka m'kpọworo uzọ okwu-ugha ọ bula asì.
Okwu-Gi bu oriọna diri ukwum,Ọ bu kwa ìhè diri okporo-uzọm.
Aṅuwom iyi, me ka o guzosie ike,Na m'gēdebe ikpé nile nke ezi omume-Gi.
Ewedawom n'ala nke-uku:Me ka m'di ndu, Jehova, dika okwu-Gi si di.
Biko, ka onyinye-afọ-ofufo nile nke ọnum tọ Gi utọ, Jehova,Zíkwam ikpé-Gi nile.
Nkpuru-obim di n'ọbu-akam mb͕e nile;Ma echezọghm iwu-Gi.
Ndi nēmebi iwu esiworom ọnya;Ma esighm nihe-iriba-ama-Gi nile fugharia.
Eketawom ihe-àmà-Gi nile rue mb͕e ebighi-ebi;N'ihi na ihe nātọ obim utọ ka ha bu.
Ewezugawom obim ime ukpuru-Gi nile,Rue mb͕e ebighi-ebi, rue mb͕e ikpe-azu.
Ndi nwere uche abua ka m'kpọworo asì:Ma iwu-Gi ka m'huworo n'anya.
Ebe-nzuzom na ọtam ka I bu:Okwu-Gi ka m'chereworo.
Sinu n'ebe m'nọ wezuga onwe-unu, unu ndi nēme ihe ọjọ;Ka m'we chebe ihe nile Chinekem nyere n'iwu.
Kwagidem dika okwu-ọnu-Gi si di, ka m'we di ndu;Eme-kwa-la ka ihere olile-anyam mem.
Kwaliem elu, ewe zọputam,M'gēle kwa ukpuru-Gi nile anya ọma mb͕e nile.
I ledawo ndi nile si n'ukpuru nile Gi jehie anya,N'ihi na okwu-ugha ka aghughọ-ha bu.
I nēme ka ndi nile nēmebi iwu n'uwa gwusia di ka ifuru:N'ihi ya ka m'huworo ihe-àmà-Gi nile n'anya.
Aji anu-arum guzoro ọtọ site n'oké egwu-Gi;Ọ bu kwa ikpé-Gi nile ka m'nātu egwu ha.
Emewom ikpe ekpere na ezi omume:Arapulam nye ndi nēmeb͕um.
Buru onye-mbe nye orù-Gi na I gēmem nma:Ekwela ka ndi-nganga meb͕uem.
Anyam abua adalawo n'isi n'ichọsi nzọputa-Gi ike,Na n'ichọsi okwu ezi omume-Gi ike.
Meso orù-Gi dika ebere-Gi si di,Zíkwam ukpuru-Gi nile Orù-Gi ka m'bu, me ka m'ghọta ihe,Ka m'we mara ihe-àmà-Gi nile.
Mb͕e eruworo Jehova ilu ọlu;Ha emebiwo iwu-Gi.
N'ihi nka ka m'huworo ihe nile I nyere n'iwu n'anyaKari ọla-edo, e, kari ọla-edo anuchara anucha.
N'ihi nka ka m'guworo ihe-iriba-ama-Gi nile, nke diri ihe nile, n'ihe ziri ezi;Uzọ okwu-ugha ọ bula ka m'kpọworo asì.
Oké ọlu ka ihe-àmà-Gi nile bu:N'ihi nka ka nkpuru-obim chebeworo ha.
Nkpughepu okwu-Gi nile nēnye ìhè;Ọ nēmeka ndi nēnweghi uche ghọta ihe.
Asaghepurum ọnum, ku kwa ume ike ike;N'ihi na achọsirim ihe nile I nyere n'iwu ike.
Chem iru, me-kwa-ram amara,Dika I si eme ndi nāhu aha-Gi n'anya.
Me ka nzọ-ukwum nile guzosie ike n'okwu-ọnu-gi:Ekwe-kwa-la ka ajọ ihe ọ bula buru onye-isim.
B͕aputam na nmeb͕u nke madu:M'gēdebe kwa ihe-iriba-ama-Gi nile.
Me ka iru-Gi nye orù-Gi ìhè;Zíkwam ukpuru-Gi nile.
Anya-miri nke di ka ọtutu miri-iyi nāb͕a anyam abua,N'ihi na ha edebeghi iwu-Gi.
Onye ezi omume ka I bu Jehova,Ọzọ, ihe ziri ezi ka ikpé-Gi nile bu.
I nyewo ihe-àmà-Gi nile iwu n'ezi omumeNa ikwesi-ntukwasi-obi di uku.
Ekworom ekpochapuwom,N'ihi na ndi nākpab͕um echezọwo okwu-Gi nile.
Ihe anuchara anucha nke-uku ka okwu-ọnu-Gi bu;Orù-Gi ahuwo kwa ya n'anya.
Onye ntà ka m'bu, na onye anēleda anya:Ma echezọghm ihe-iriba-ama-Gi nile.
Ezi omume-Gi bu ezi omume nādiru mb͕e ebighi-ebi,Iwu-Gi bu kwa ezi-okwu Ahuhu na nkpà achọtawom:Ma ihe nile I nyere n'iwu bu ihe nātọm utọ nke-uku.
Ihe-àmà-Gi nile bu ezi omume rue mb͕e ebighi-ebi:Me ka m'ghọta ihe, m'gādi kwa ndu.
Ewerewom obim nile kpọ nkpu; zam, Jehova:Ukpuru-Gi nile ka m'gēchebe.
Akpọkuwom I; zọputam,M'gēdebe kwa ihe-àmà-Gi nile.
Eburum chi-ọbubọ uzọ, we tikue Gi:Okwu-Gi nile ka m'chere.
Anyam abua buru nche-abali nile uzọ,Ka m'we tugharia uche n'okwu-ọnu-Gi.
Nuru olum, dika ebere-Gi si di:Dika ikpé-Gi nile si di, Jehova, me ka m'di ndu.
Ha abiaruwo nso bú ndi nāb͕aso nzube ọjọ;Ha nọ iwu-Gi n'ebe di anya.
Gi onwe-gi nọ nso, Jehova;Ọzọ, ihe nile I nyere n'iwu bu ezi-okwu.
Site na mb͕e ochie ka m'maworo site n'ihe-àmà-Gi nile,Na rue mb͕e ebighi-ebi ka I tọworo ntọ-ala-ha.
Hu nweda-n'alam, dọputam;N'ihi na echezọghm iwu-Gi.
Kpe ọnum b͕aputakwam:Dika okwu-ọnu-Gi si di, me ka m'di ndu.
Nzọputa di anya n'ebe ndi nēmebi iwu nọ;N'ihi na ha achọghi ukpuru-Gi nile.
Obi-ebere-Gi nile bara uba, Jehova;Dika ikpé-Gi nile si di, me ka m'di ndu.
Ha di ọtutu, bú ndi nēsob͕um na ndi nākpab͕um;Ma esighm n'ihe-àmà-Gi nile wezuga onwem.
Ahurum ndi nāghọb͕u nghọb͕u, m'we sọ ha oyi;N'ihi na ha edebeghi okwu-ọnu-Gi.
Le otú m'huworo ihe-iriba-ama-Gi nile n'anya:Dika ebere-Gi si di, Jehova, me ka m'di ndu.
Isi ihe nke okwu-Gi bu ezi-okwu;Ọzọ, rue mb͕e ebighi-ebi ka ikpé ọ bula nke ezi omume-Gi di.
S Ndi-isi esob͕uwom n'efu;Ma okwu-Gi nile ka obim tuworo oké egwu ha.
Obi nātọ mu onwem utọ n'ihi okwu-ọnu-Gi,Dika onye nāhuta ọtutu ihe-nkwata.
Okwu-ugha ka m'kpọworo asì, m'we kpọ ya ihe-árú;Ma iwu-Gi ka m'huworo n'anya.
Ub͕ò asa n'ubọchi ka m'toworo Gi,N'ihi ikpé nile nke ezi omume-Gi.
Udo nke riri nne ka ndi nāhu iwu-Gi n'anya nwere;Ọ dighi kwa ihe-isu-ngọngọ ha nwere.
Elewom anya nzọputa-Gi, Jehova,Ọ bu kwa ihe nile I nyere n'iwu ka m'meworo.
Nkpuru-obim edebewo ihe-àmà-Gi nile;Anamahu kwa ha n'anya nke-uku.
Edebewom ihe-iriba-ama-Gi nile na ihe-àmà-Gi nile;N'ihi na uzọm nile di n'iru Gi.
Ka iti-nkpum biarue nso n'iru Gi, Jehova:Dika okwu-Gi si di, me ka m'ghọta ihe.
Ka aririọ-amaram bia n'iru Gi:Dika okwu-ọnu-Gi si di, naputam.
Ka eb͕ub͕ere-ọnum kwuwa otuto;N'ihi na I nezím ukpuru-Gi nile.
Ka irem bùa abù bayere okwu-ọnu-Gi;N'ihi na ihe nile I nyere n'iwu bu ezi omume.
Ka aka-Gi buru ihe iyerem aka;N'ihi na ihe-iriba-ama-Gi nile ka m'rọputaworo.
Achọsiwom nzọputa-Gi ike, Jehova;Iwu-Gi bu kwa ihe nātọm utọ nke-uku.
Ka nkpuru-obim di ndu, ọ gēto kwa Gi;Ka ikpé-Gi nile ye-kwa-ram aka.
Efughariwom dika aturu nke furu efu; chọ orù-Gi;N'ihi na echezọghm ihe nile I nyere n'iwu.
Abù Nrigo.
Jehova ka m'kpọkuru n'ahuhu dirim,O we zam.
Jehova, naputa nkpuru-obim n'eb͕ub͕ere-ọnu okwu-ugha,Na n'ire aghughọ.
Gini ka agēnye gi, ọ̀ bu kwa gini ka agātukwasiri gi,Gi ire aghughọ?
Ha na icheku-ọku nke osisi broom.
Ahuhu dirim, na anọm dika ọbìa nime Meshek,Na ebim n'akuku ulo-ikwū nile nke Kida!
Ogologo mb͕e di anya ka nkpuru-obim biriworoN'akuku onye nākpọ udo asì.
Mu onwem bu onye-udo:Ma mb͕e m'nēkwu okwu, ndi ahu nāchọ ibu agha.
Abú Nrigo.
M'gēweli anyam abua le ugwu nile:Òle ebe iye-akam gēsi bia?
Iye-akam nēsi n'aka Jehova bia,Onye meworo elu-igwe na uwa.
Ya ekwela ka ewezuga ukwu-gi n'ọnọdu-ya:Onye nēdebe gi, Ya atula òrù-ura.
Le, Ọ dighi-atu òrù-ura, Ọ dighi-araru kwa ura,Bú Onye nēdebe Israel.
Jehova bu Onye nēdebe gi:Jehova bu ǹdò-gi n'aka-nri-gi.
Anyanwu agaghi-etib͕u gi n'ehihie,Ọnwa agaghi-etib͕u kwa gi n'abali.
Jehova gēdebe gi ka ihe ọjọ ọ bula ghara idakwasi gi;Ọ gēdebe nkpuru-obi-gi.
Jehova gēdebe ọpupu-gi na nbata-gi,Site n'ub͕u a we rue mb͕e ebighi-ebi.
Abú Nrigo; nke Devid.
Aṅuririm ọṅu mb͕e ha nāsim,Ka ayi je n'ulo Jehova.
Ukwu-ayi eguzowoN'ọnu-uzọ-ama-gi nile, Jerusalem; Jerusalem, nke ewuworoDika obodo nke ejikọtara n'otù nke-ọma: Ebe ebo nile rigoworo, bú ebo nile nke Ja,Iburu Israel ihe-àmà,Ikele aha Jehova.
N'ihi na n'ebe ahu ka edoworo oche-eze nile ikpe ikpe,Bú oche-eze nile ulo Devid nwere.
Riọnu aririọ bayere udo Jerusalem:Ndi nāhu gi n'anya gānọ n'udo.
Ka udo di n'ékpè-gi nile,Ka inọ-n'udo di kwa n'ulo-gi nile di elu.
N'ihi umu-nnem na ndi-eyìm,Biko, ka m'kwue okwu, si, Ka udo di nime gi.
N'ihi ulo Jehova, bú Chineke-ayi,M'gāchọrọ gi ọdi-nma.
Abù Nrigo.
Gi ka m'gēweli anyam abua le,Gi Onye nānọdu ala n'elu-igwe.
Le, dika anya ndi-orù si elekwasi aka ndi-nwe-ha,Dika anya abua nke nwayi nēje ozi si elekwasi aka nwayi nwere ike n'aru ya;Otú a ka anya-ayi nēlekwasi Jehova, bú Chineke-ayi,Rue mb͕e Ọ gēmere ayi amara.
Mere ayi amara, Jehova, mere ayi amara:N'ihi na nleda ejuwo ayi afọ ri nne.
Afọ ejuwo nkpuru-obi-ayi ri nneN'ichì-ọchì nke ndi nọ jū,Na nleda nke ndi-npako.
Abú Nrigo; nke Devid.
Asi na ọ bughi Jehova Nke diri ayi,Biko, ka Israel kwue otú a, si; Asi na ọ bughi jehova Nke diri ayi,Mb͕e madu biliri imegide ayi: Mb͕e ahu ha gēlowori ayi na ndu,Mb͕e iwe-ha di ọku n'aru ayi: Mb͕e ahu miri gēruchapuwori ayi,Miri-iyi gāgabigawori n'elu nkpuru-obi-ayi.
Mb͕e ahu miri di nganga gāgabigawori n'elu nkpuru-obi-ayi.
Onye agọziri agọzi ka Jehova bu,Onye nēnyeghi ayi iburu ezé-ha anu-ndọb͕u.
Nkpuru-obi-ayi ewepugawo onwe-ya dika nnunu n'ib͕udu ndi-osi-ọnyà:Ib͕udu ahu kpajiri akpaji, ayi onwe-ayi we wepuga onwe-ayi.
Iye-aka-ayi di n'aha Jehova,Onye meworo elu-igwe na uwa.
Abú Nrigo.
Ndi nātukwasi Jehova obiDika ugwu Zaion, nke anādighi-ewezuga ya n'ọnọdu-ya, kama rue mb͕e ebighi-ebi ka ọ nādigide.
Jerusalem, ugwu-ya nile di ya buruburu:Otú a ka Jehova di ndi-Ya buruburu.
Site n'ub͕u a we rue mb͕e ebighi-ebi.
N'ihi na nkpa-n'aka-eze nke nmebi-iwu agaghi-adigide n'elu ihe ruru ndi ezi omume n'ife-nzà;Ka ndi ezi omume we ghara isetipu aka-ha tiye n'ajọ omume.
Jehova, me ndi di nma nma,Me kwa ndi ziri ezi n'obi-ha nma.
Ma ndi nēwezuga onwe-ha ije n'uzọ nile ha b͕agọro ab͕agọ,Jehova gēme ka ha na ndi nālu ajọ ihe yikọ la.
Ka udo dikwasi Israel.
Abú Nrigo.
Mb͕e Jehova mere ka ndi nālata na Zaion lata,Ayi di ka ndi nārọ nrọ.
Mb͕e ahu ọchì nēju ayi ọnu,Iti-nkpu-ọṅù nēju kwa ayi ire:Mb͕e ahu ha nāsi n'etiti mba nile,Jehova emeworo ndia ihe uku.
Jehova emeworo ayi ihe uku;Ayi nāṅuri ọṅu.
Jehova, me ka ndi-ayi adọtara n'agha lata,Dika miri-iyi di iche iche nime Negeb.
Ndi ji anya-miri agha nkpuru gēji iti-nkpu-ọṅù we ihe-ubi.
Onye nēbu nju-aka nkpuru-ọghigha, ọ bu ezie na ọ nēje ije nākwa ákwá;Ma ọ ghaghi iwere iti-nkpu-ọṅù biaghachi, nēbu ùkwù-ọka-ya nile.
Abù Nrigo; nke Solomon.
Jehova ewughi ulo,N'efu ka ha dọb͕uworo onwe-ha n'ọlu nime ya, bú ndi nēwu ya:Ọ buru na Jehova echeghi obodo,N'efu ka onye-nche muruworo anya.
Ndi nēri nri nke ihe-nb͕u di iche iche:Otú a ka Ọ nēnye ndi Ọ huru n'anya ura.
Le, ihe-nketa nke nēsi n'aka Jehova bia ka umu bu:Ugwọ-ọlu Ọ nākwu ka nkpuru nke afọ bu.
Dika àkú n'aka dike,Otú a ka umu amuru na mb͕e okorọbia di.
Onye ihe nāgara nke-ọma ka nwoke ahu bu nke chiriworo àkú ahu kpojue àkpà-àkú-ya:Ihere agaghi-eme ha,Mb͕e ha na ndi-iro-ha nēkwurita okwu n'ọnu-uzọ-ama.
Abú Nrigo.
Onye ihe nāgara nke-ọma ka onye ọ bula nke nātu egwu Jehova bu,Nke nēje ije n'uzọ-Ya nile.
N'ihi na ihe i chiri ọbu-aka-gi dọb͕u onwe-gi n'ọlu inwe ka i gēri:Onye ihe nāgara nke-ọma ka i bu, ọ gādi-kwa-ra gi nma.
Nwunye-gi gādi ka osisi vine nāmi nkpuru n'ime-ime-ulo nke ulo-gi:Umu-gi gādi ka ome osisi oluve buruburu table-gi.
Le, na otú a ka agāgọzi nwoke ahuNke nātu egwu Jehova.
Jehova gēsi na Zaion gọzie gi:Gi lekwasi kwa ọdi-nma Jerusalem anya ubọchi nile nke ndu-gi, Hu kwa umu nke umu-gi gāmu.
Ka udo dikwasi Israel.
Abú Nrigo.
Biko, ka Israel kwue otú a, si, Ọtutu mb͕e ka ha kpab͕uworom site na mb͕e m'di na nwata:Ma otú ọ di, ha apughi imegidem.
N'elu azum ka ndi-plough jiri plough gwu dika esi egwu ala-ubi;Ha mere ka furrow nile ha di ogologo.
Jehova bu onye ezi omume:O bipuwo udọ̀ nile nke ndi nēmebi iwu.
Ka ihere me ha, ka ha laghachi kwa azu,Bú ndi nile nākpọ Zaion asì.
Ka ha di ka ahihia nēpú n'elu ulo,Nke nākpọnwu mgbe o puputara: Nke onye nēwe ihe-ubi nējighi kpojue ọbu-aka-ya,Onye nēhie ùkwù-ọka nējighi kwa ya kpojue obi-ya.
Ka ngọzi Jehova diri unu;Ayi agọziwo unu n'aha Jehova.
Abú Nrigo.
N'ob͕u-miri nile ka m'siworo kpọkue Gi, Jehova.
Onye-nwem, ge nti olum:Ka nti-Gi nāṅa kwa ntiN'olu nke aririọ-amaram nile.
I riba ajọ omume nile ama, Ja,Onye-nwe-ayi, ònye gēguzo?
Ma n'aka-Gi ka nb͕aghara di,Ka ewe tua egwu Gi.
Elewom anya Jehova, nkpuru-obim elewo anya,Ọ bu kwa okwu-Ya ka m'chereworo.
Nkpuru-obim nēchere Jehova,Karia ka ndi-nche si echere ututu;E, karia ka ndi-nche si echere ututu.
Israel, chere Jehova:N'ihi na n'aka Jehova ka ebere di,Nb͕aputa riri nne di kwa n'aka-Ya.
Ya onwe-ya gāb͕aputa kwa IsraelN'ajọ omume-ya nile.
Abù Nrigo; nke Devid.
Jehova, nkpuru-obim adighi elu, anyam abua ebulighi kwa onwe-ha elu;Ejegharighkwam n'ihe uku di iche iche,Ma-ọbu n'oké ọlu di iche iche karirim.
N'ezie edoziwom nkpuru-obim me ka ọ dere du;Dika nwata nke emere ka ọ rapu ara si di n'aru nne-ya,Dika nwata nke emere ka ọ rapu ara, otú a ka nkpuru-obim di n'arum.
Israel, chere JehovaSite n'ub͕u a we rue mb͕e ebighi-ebi.
Abú Nrigo.
Jehova, chetara DevidNweda-n'ala-ya nile.
Otú ọ ṅuru Jehova iyi,Kwe Dike nke Jekob nkwa: N'ezie m'gaghi-abà n'ulo-ikwū nke ulom,M'gaghi-arigo n'elu ihe-ndina nke utem; M'gaghi-enye anyam abua ura,M'gaghi-enye mbubere-anyam irù-ura; Rue mb͕e m'gāchọtara Jehova ọnọdu,Chọtara Dike nke Jekob ebe-obibi.
Le, ayi nuru okwu bayere ya n'Efrata:Ayi chọtara ya n'ọhia nke oké ọhia.
Ka ayi ba n'ebe-obibi-Ya nile;Ka ayi kpọ isi ala n'ebe ihe-nb͕akwasi-ukwu-Ya di.
Bilie, Jehova, ba n'ebe-izu-ike-Gi;Gi onwe-gi, na ib͕e nke ike-Gi.
Ka ndi-nchu-àjà-Gi yiri ezi omume dika uwe;Ka ndi-ebere-Gi tikwa nkpu ọnu.
N'ihi Devid, bú orù-Gi,Atugharila iru onye-Gi etere manu.
Jehova aṅuworo Devid iyi bu ezi-okwu;Ọ gaghi-esi na ya laghachi azu:Ndi sitere na nkpuru nke afọ-gi ka M'gādọkwasi n'oche-eze i nwere.
Na ihe-àmàm nke M'gēzí ha,Umu-ha gānọkwasi kwa n'oche-eze i nwere rue mb͕e nile ebighi-ebi.
N'ihi na Jehova arọputawo Zaion;Ọ chọsiwo ya ike iburu Ya ebe-obibi.
Nka bu ebe-izu-ikem rue mb͕e nile ebighi-ebi:N'ebe a ka M'gēbi; n'ihi na achọsiwom ya ike.
Ihe-oriri-ya ka M'gāgọzi nke-uku:Ndi-ob͕eye-ya bu ndi M'gēji nri me ka afọ ju ha.
M'gēyikwasi nzọputa dika uwe:Ndi-ebere-ya gētisi kwa nkpu ọṅù ike.
N'ebe ahu ka M'gēme ka mpi Devid nwere pue:Edoworom onye nkem etere manu oriọna n'usoro.
Ndi-iro-ya ka M'gēyikwasi ihere dika uwe:Ma n'isi-ya ka okpu-eze-ya gāb͕awa okoko.
Abú Nrigo; nke Devid.
Le, ka o si di nma, ka o si di kwa utọ nke-uku,Bú nbikọ nke umu-nne, ọbuná ibikọ n'otù!
Nke nērùda n'afu-ọnu,Bú afu-ọnu Eron;Nke nēruda n'ọnu uwe-nwuda-ya nile; Dika igirigi Heamon,Nke nādakwasi n'ugwu nile nke Zaion:N'ihi na n'ebe ahu ka Jehova nyere ngọzi ahu iwu,Bú ndu rue mb͕e ebighi-ebi.
Abù Nrigo.
Le, gọzienu Jehova, unu ndi-orù nile nke Jehova,Ndi nēguzo n'ulo Jehova n'abali nile.
Chilienu aka-unu elu n'idi-nsọ,Gọzi kwa Jehova.
Ka Jehova si na Zaion gọzie gi,Bú Onye keworo elu-igwe na uwa.
Tonu Ja.
Tonu aha Jehova;Tonu Ya, ndi-orù Jehova: Ndi nēguzo n'ulo Jehova,N'ogige nile nke ulo Chineke-ayi.
Tonu Ja; n'ihi na Jehova di nma:Bùkuenu aha-Ya abù ọma; n'ihi na ọ di utọ.
N'ihi na Jekob ka Ja rọputaworo nye Onwe-ya,Ọ rọputara Israel ka ọ buru ihe nke aka Ya.
N'ihi na mu onwem amawo na Jehova di uku,Onye-nwe-ayi di kwa elu kari chi nile.
Ihe nile nke tọrọ Jehova utọ, nke ahu ka O meworo,N'elu-igwe, na n'uwa, na n'oké osimiri nile, na ob͕u-miri nile.
Onye nēme ka alulu si na nsọtu uwa kwugo;O meworo miri-ozuzo àmùmà;Ọ bu Onye nēme ka ifufe si n'ulo-nkwakọba-Ya nile puta.
Onye tib͕uru umu eburu uzọ mu n'ala Ijipt,Ma ọ bu madu ma-ọbu anu-ulo.
O zitere ihe-iriba-ama di iche iche na ihe-ebube di iche iche n'etiti gi, Ijipt,N'aru Fero, na n'aru ndi-orù-ya nile.
Onye tib͕uru ọtutu mba,B͕u kwa ndi-eze di ike; Bú Saihon eze ndi-Amorait,Na Og eze Beshan,Na ala-eze nile nke Kenean: Ọ we nye ala-ha ibu ihe-nketa,Iburu Israel, bú ndi-Ya, ihe-nketa.
Jehova, aha-Gi nādiru mb͕e ebighi-ebi;Jehova, ncheta-Gi nādiru ọb͕ọ nile.
N'ihi na Jehova gēkpe ndi-Ya ikpe,Chèghari kwa uche-Ya bayere ndi-orù-Ya.
Arusi nile nke mba nile bu ọla-ọcha na ọla-edo,Ọlu aka madu.
Ha nwere ọnu ma ha adighi-ekwu okwu;Ha nwere anya abua, ma ha adighi-ahu uzọ; Ha nwere nti abua, ma ha adighi-aṅa nti;Ọ dighi kwa iku-ume di n'ọnu-ha.
Ndi nēme ha gādi ka ha;E, onye ọ bula nke nātukwasi ha obi.
Ulo Israel, gọzienu Jehova:Ulo Eron, gọzienu Jehova: Ulo Livai, gọzienu Jehova:Unu ndi nātu egwu Jehova, gọzienu Jehova.
Onye agọziri agọzi ha Jehova bu site na Zaion,Onye bi na Jerusalem.
Tonu Ja.
Kelenu Jehova; n'ihi na Ọ di nma:N'ihi na rue mb͕e ebighi-ebi ka ebere-Ya di.
Kelenu Chineke kachasi chi nile:N'ihi na rue mb͕e ebighi-ebi ka ebere-Ya di.
Kelenu Onye-nwenu kachasi ndi-nwenu nile:N'ihi na rue mb͕e ebighi-ebi ka ebere-Ya di.
Kelenu Onye nání Ya nālu oké ọlu di iche iche:N'ihi na rue mb͕e ebighi-ebi ka ebere-Ya di.
Kelenu Onye ji nghọta eme elu-igwe:N'ihi na rue mb͕e ebighi-ebi ka ebere-Ya di.
Kelenu Onye meworo ala ka ọ sa mbara n'elu miri:N'ihi na rue mb͕e ebighi-ebi ka ebere-Ya di: Kelenu Onye meworo ìhè uku di iche iche:N'ihi na rue mb͕e ebighi-ebi ka ebere-Ya di: Bú anyuanwu ichi n'ehihie:N'ihi na rue mb͕e ebighi-ebi ka ebere-Ya di.
Na ọnwa na kpakpando ichi n'abali:N'ihi na rue mb͕e ebighi-ebi ka ebere-Ya di.
Kelenu Onye nētib͕u Ijipt nime umu-ha eburu uzọ mu:N'ihi na rue mb͕e ebighi-ebi ka ebere-Ya di: O we me ka Israel si n'etiti ha puta:N'ihi na rue mb͕e ebighi-ebi ka ebere-Ya di: Site n'aka di ike na n'ogwe-aka esetiri eseti:N'ihi na rue mb͕e ebighi-ebi ka ebere-Ya di.
Kelenu Onye kebiworo Oké Osimiri Uhie:N'ihi na rue mb͕e ebighi-ebi ka ebere-Ya di: O we me ka Israel gabiga n'etiti ya:N'ihi na rue mb͕e ebighi-ebi ka ebere-Ya di: Ma O rurupuru Fero na usu-ndi-agha-ya n'Oké Osimiri Uhie:N'ihi na rue mb͕e ebighi-ebi ka ebere-Ya di: Kelenu Onye nēme ka ndi-Ya je ije n'ọzara:N'ihi na rue mb͕e ebighi-ēbi ka ebere-Ya di.
Kelenu Onye tib͕uworo ndi-eze di uku:N'ihi na rue mb͕e ebighi-ebi ka ebere-Ya di: O b͕u-kwa-ra ndi-eze di ebube:N'ihi na rue mb͕e ebighi-ebi ka ebere-Ya di: Bú Saihon eze ndi-Amorait:N'ihi na rue mb͕e ebighi-ebi ka ebere-Ya di: Na Og eze Beshan:N'ihi na rue mb͕e ebighi-ebi ka ebere-Ya di: O we nye ala-ha ibu ihe-nketa:N'ihi na rue mb͕e ebighi-ebi ka ebere-Ya di: Iburu Israel, bú orù-Ya, ihe-nketa:N'ihi na rue mb͕e ebighi-ebi ka ebere-Ya di.
Onye chetara ayi n'ọnọdu-ayi di ala:N'ihi na rue mb͕e ebighi-ebi ka ebere-Ya di: O we naputa ayi n'aka ndi nākpab͕u ayi.
N'ihi na rue mb͕e ebighi-ebi ka ebere-Ya di.
N'ihi na rue mb͕e ebighi-ebi ka ebere-Ya di.
Kelenu Chineke nke elu-igwe:N'ihi na rue mb͕e ebighi-ebi ka ebere-Ya di.
N'akuku osimiri nile nke Babilon,N'ebe ahu ka ayi nọduru ala, e, ayi kwara ákwá,Mb͕e ayi chetara Zaion.
N'osisi willow di n'etiti yaKa ayi nēkokwasi ubọ-akwara nile ayi.
N'ihi na n'ebe ahu ka ndi nādọta ayi n'agha riọro n'aka-ayi okwu abù,Ndi lutara ihe-ayi n'agha riọ-kwa-ra ayi ka ayi ṅuria ọṅu, si,Bùaranu ayi otù nime abù Zaion.
JehovaN'ala nke onye ala ọzọ?
Jerusalem,Ka aka-nrim chezọ ǹkà-ya.
Ka irem rapara n'okpo-ọnum,Ma ọ buru na adighm-echeta gi;Ma ọ buru na adighm-eme ka Jerusalem di eluN'elu isi ọṅùm.
Jehova, cheta ubọchi JerusalemMegide umu Edom;Ndi nāsi, B͕abanu ya ọtọ, b͕abanu ya ọtọ,Rue ntọ-ala di nime ya.
Gi ada Babilon, nke bu onye anāpunara ihe;Onye ihe nāgara nke-ọma ka ọ bu, bú onye gākwughachi giNmeso-gi nke i mesoworo ayi.
Onye ihe nāgara nke-ọma ka ọ bu, bú onye gāchiri umu-gi nāṅu ara tupia haNa nkume di elu.
Abù Ọma nke Devid.
M'gēji obim nile kele Gi:N'iru chi nile ka m'agābùku Gi abù ọma.
M'gākpọ isi ala n'ebe ulo uku nsọ Gi di,M'gēkele kwa aha-Gi n'ihi ebere-Gi na n'ihi ezi-okwu-Gi:N'ihi na I mewo ka okwu-ọnu-Gi di uku n'elu aha-Gi nile.
N'ubọchi m'kpọkuru Gi ka I zaram,I nēji ike di na nkpuru-obim kpaliem.
Eze nile nke uwa gēkeli Gi, Jehova,N'ihi na ha anuwo okwu nile nke ọnu-Gi.
Ha gābù kwa abù bayere uzọ nile nke Jehova;N'ihi na ebube Jehova di uku.
N'ihi na Jehova di elu, ma ọ bu onye di ume-ala n'obi ka Ọ nāhu anya:Ma onye-npako, Ọ nēsite n'ebe di anya mara ya.
I gēme ka m'di ndu; I gēseti aka-Gi imegide iwe ndi-irom,Aka-nri-Gi gāzọputakwam.
Jehova gēmezurum ihe nile:Jehova, ebere-Gi nādiru mb͕e ebighi-ebi;Arala aka n'ọlu nile nke aka-gi abua.
Abù Ọma nke diri Onye-isi Abù.
Abù Ọma Devid.
Jehova, I gwuputawo ala obim, I we maram.
Gi onwe-gi amawo nnọdu-alam na nbili-ọtọm,I nāghọta èchìchèm nile site n'ebe di anya.
Okporo-uzọm na ndina-alam ka I fùchaworo dika ọka,Ọ bu kwa uzọm nile ka I maworo nke-ọma.
N'ihi na ọ dighi okwu di n'irem,Ma, le, Jehova, I machasiwo ya.
N'azu na n'iru ka I nọchigideworom, we tukwasi ọbu-aka-Gi n'arum.
Mọ-Gi?
Ma-ọbu òle ebe m'gēsi n'iru Gi b͕alaga?
I nọ:Ọ buru kwa na ab͕asam utem n'ala-mọ, le, I nọ n'ebe ahu.
Biri n'akuku dikarisiri anya nke oké osimiri, Ọbuná n'ebe ahu ka aka-Gi gēdurum,Aka-nri-gi gējidekwam.
M'we si, N'ezie, ọchichiri gēkpuchim;Ma abali ghọrọ ìhè buruburum.
Gi;Ma abali nēnye ìhè dika ehihie:Dika ọchichiri si di, otú a ka ìhè di n'anya-Gi N'ihi na Gi onwe-gi enwetawo akurum abua:I nākpam n'afọ nnem dika esi ákpa ákwà.
M'gēkele Gi; n'ihi na ejiwo ihe di iche iche di egwu me ka m'buru oké ọlu:Oké ọlu ka ọlu-Gi nile di;Nkpuru-obim ma-kwa-ra ya nke-ọma.
Gi,Mb͕e emerem na nzuzo,Mb͕e adurum nke-ọma, dika onye-ọ̀kà-ọdudu-ákwà si adu, n'ebe nile di ala nke uwa.
Anya-Gi abua huru arum mb͕e o kēzughi okè,Ọ bu kwa n'akwukwọ-Gi ka edere ihe nile dim n'aru,Nke akpuru kwa-ubọchi,Mb͕e ọ dighi otù ihe di nime ha.
Le ka èchìchè-Gi nile si di oké ọnu-ahia n'anyam, Chineke!
Le ka ọnu-ọgugu nile ha si di uku ri nne!
Mb͕e m'tetaworo, mu na I nānọgide.
I b͕ue onye nēmebi iwu, Chineke:Ya mere, unu ndi-ọbara, sinu n'ebe m'nọ wezuga onwe-unu.
Ha bu ndi nēkwu okwu megide Gi nime nzube ọjọ,Ndi ebuliworo nye ihe-efu ka ndi-iro-Gi bu.
Gi asì, jehova, ka m'nākpọ asì?
Gi ka m'nāsọ oyi?
Ndi-iro ka ha burum.
Gwuputa ala obim, Chineke, we mara obim:Nānwam, we mara iche-uchem nile: Hu kwa ma ọ di uzọ ọ bula nēweta ihe-nb͕u di nimem,Durukwam n'uzọ ebighi-ebi.
Abù Ọma nke diri Onye-isi Abù.
Abù Ọma Devid.
Jehova, dọputam n'aka madu ọjọ;Chebem ka m'ghara ida n'aka nwoke nēme ihe-ike di iche iche: Ndi chèworo ihe ọjọ di iche iche n'obi-ha;Ubọchi nile ọ bula ka ha nēzukọ ibu agha di iche iche.
Ha amuwo ire-ha dika agwọ;Edide aju-ala di n'okpuru eb͕ub͕ere-ọnu-ha.
Selah Debem, Jehova, ka m'ghara ida n'aka onye nēmebi iwu;Chebem, ka m'ghara ida n'aka nwoke nēme ihe-ike:Bú ndi chèworo inuda nzọ-ukwum nile.
Ndi-npako ezobeworom ib͕udu, na udọ̀ di iche iche;Ha ab͕asowo ub͕u n'akuku uzọ;Ọnyà di iche iche ka ha siworom.
Selah Asirim Jehova, Chinekem ka I bu:Ṅa nti olu aririọ-amaram nile, Jehova.
Jehova, Onye-nwe-ayi, ike nke nzọputam,I kpuchiwo isim n'ubọchi ihe-agha nile.
Jehova, enyela ihe onye nēmebi iwu nāchọsi ike;Emela ka nzube ọjọ ya gara ya; ha nēbuli onwe-ha elu.
Selah Ma isi ndi nọm buruburu,Ka nmeb͕u nke eb͕ub͕ere-ọnu-ha kpuchie ha.
Ka ha me ka icheku-ọku me nkpatu imegide ha:Ya me ka ha dabà n'ọku;N'ob͕u-miri, ka ha we ghara ibili ọzọ.
Madu nke nwere ire ọjọ agaghi-eguzosi ike n'uwa:Madu nke nēme ihe-ike, ihe ọjọ ga-chunta ya inudasi ya.
Amawom na Jehova gēmezi okwu-ikpe onye ewedara n'ala,Na ikpé ziri ezi nke ndi-ob͕eye.
N'ezie ndi ezi omume gēkele aha-Gi:Ndi ziri ezi gēbi n'iru Gi.
Abù Ọma Devid.
Jehova, akpọkuwom I; biakutem ọsọsọ:Ṅa nti olum, mb͕e m'kpọkuru Gi.
Ka edozie ekperem dika ihe-nsure-ọku nēsì ísì utọ n'iru Gi;Ka nchili ọbu-akam buru onyinye-inata-iru-ọma nke anyasi.
Jehova, Do nche n'iru ọnum;Chebe ọnu-uzọ eb͕ub͕ere-ọnum abua.
Ewezugala obim ime ihe ọjọ,Iji nmebi-iwu nēme omume,Mu na madu ndi nālu ajọ ihe:Ekwe-kwa-la ka m'rie ihe ọ bula nihe-utọ n'ile ha.
Ka onye ezi omume tib͕uem, ọ gābu ebere;Ya ba-kwa-ram nba, ọ gābu manu isi;Ekwela ka isim si, É-è:N'ihi na m'nọ nēkpe ekperem imegide ihe ọjọ ha nile.
Atudawo ndi-ikpe-ha n'akuku nkume di elu;Ha gānu kwa okwu-ọnum nile; n'ihi na ha di utọ.
Dika mb͕e madu nālu ọlu ubi we nēgwuwa ala,Otú a ka esesaworo ọkpukpu-ayi n'ọnu ala-mọ.
N'ihi na ọ bu n'ebe I nọ, Jehova, Onye-nwe-ayi, ka anyam abua di:Nime Gi ka m'b͕abàworo; ab͕apula nkpuru-obim dika miri.
Debem ka m'ghara idabà n'ib͕udu ha sirim,Na n'ọnyà ndi nālu ajọ ihe.
Ka ndi nēmebi iwu dabà n'ub͕u nile nke aka ha n'otù n'otù,Rue mb͕e mu onwem gāgabiga.
Maschil Devid, mb͕e ọ nọ n'ọb͕a; ekpere.
Olum ka m'ji etiku Jehova;Olum ka m'ji ariọ Jehova aririọ-amara.
Anamekwuwa okwu ntamum n'iru Ya;Ahuhum ka m'nēgosi n'iru Ya.
Mb͕e mọm nēnweghi ike nimem, Gi onwe-gi mara okporo-uzọm.
N'uzọ nke m'nēje ije nime ya ka ha zobeworom ib͕udu.
Legide n'aka-nrim, hu kwa, n'ihi na ọ dighi onye m'nwere nke nāmatam:Ebe-nb͕alaga alanariwom n'iyì; ọ dighi onye nāju ajuju bayere nkpuru-obim.
Etikurum I, Jehova;Asirim, Gi onwe-gi bu ebe-nb͕abàm,Na òkèm n'ala ndi di ndu.
Naputam n'aka ndi nēsob͕um; n'ihi na ha nwere ume karim.
Me ka nkpuru-obim si n'ebe emechibidoworo ya puta, ka m'we kele aha-Gi:Mu ka ndi ezi omume gāb͕a buruburu;N'ihi na I nēmesom nke-ọma.
Abù Ọma Devid.
Jehova, nuru ekperem; ṅa nti n'aririọ-amaram nile:N'ikwesi-ntukwasi-obi-Gi zam, na n'ezi omume-Gi.
Eji-kwa-la orù-Gi ba n'ikpé;N'ihi na ọ dighi onye ọ bula nke di ndu bu onye ezi omume n'iru Gi.
N'ihi na onye-iro esob͕uwo nkpuru-obim;Ọ zọpiawo ndum n'ala:O mewom ka m'biri n'ebe di iche iche b͕ara ọchichri, dika ndi nwuru anwu site na mb͕e ebighi-ebi.
Mọm we ghara inwe ike nimem;Ibobo nānwu obim nimem.
Echetawom ubọchi nile nke mb͕e ochie;Atughariwom uche n'omume-Gi nile:N'ọlu aka-Gi abua ka m'tughariworo obi.
Ab͕asawom akam abua n'ebe I nọ:Nkpuru-obim di ka ala nke ida-#mbà n'ebe I nọ.
Selah Zam ngwa ngwa, Jehova; mọm agwusiwo:Ezonarilam iru-Gi;Ka m'we ghara iyi ndi nārida n'olùlù.
Mem ka m'nuru ebere-Gi n'ututu;N'ihi na Gi ka m'tukwasiworo obi:Mem ka m'mara uzọ nke m'gēje ije nime ya;N'ihi na Gi ka m'buliworo nkpuru-obim nye.
Naputam n'aka ndi-irom, Jehova:N'ebe I nọ ka m'kpuchiworo onwem.
Zím ime ihe di Gi utọ; n'ihi na Gi onwe-gi bu Chinekem:Mọ-Gi di nma; durum n'ala di lari.
N'ihi aha-Gi, Jehova, me ka m'di ndu:N'ezi omume-Gi me ka nkpuru-obim puta n'ahuhu.
Gi kpochapu ndi-irom,Me kwa ka ndi nile ndi nākpab͕u nkpuru-obim la n'iyì;N'ihi na mu onwem bu orù-Gi.
Abù Ọma nke Devid.
Onye agọziri agọzi ka Jehova, bú oké nkumem, bu,Onye nēzí akam abua ilu ọ̀gù:Onye nēzí nkpisi-akam ibu agha: Eberem, na ebem ewusiri ike,Na ulo-elum, na onye m'nwere ime ka m'b͕apu;Na ọtam, na onye m'b͕abàworo nime ya;Onye nāzọda ndim n'okpurum.
Jehova, gini ka madu bu, nke I nāmara ya?
Na nwa nke madu, nke I nēchè èchìchè bayere ya?
Madu yiri otù nku-umeUbọchi-ya nile di ka onyinyo nāgabiga.
Jehova, rulata elu-igwe-Gi, we rida:Metu ugwu aka, ha gākwu kwa anwuru-ọku.
Me ka àmùmà b͕uputa, we me ka ha b͕asa;B͕apu àkú-Gi nile, we chusa ha.
Si n'elu setipu aka-Gi;Dọputam, naputakwam n'ọtutu miri,N'aka ndi ala ọzọ; Ndi ọnu-ha kwuworo okwu efu,Aka-nri-ha bu kwa aka-nri ugha.
Chineke, abù ọhu ka m'gābùku Gi:Une nke akwara iri ka m'gēji bùkue Gi abù ọma.
Onye nādọputa Devid, bú orù-Ya, n'ọnu mma-agha jọrọ njọ.
Dọputam, nāputakwam n'aka ndi ala ọzọ,Ndi ọnu-ha kwuworo okwu efu,Aka-nri-ha bu kwa aka-nri ugha.
Mb͕e umu-ayi ndikom di ka ihe akuru n'ala, ndi anēme ka ha bùe ibù mb͕e ha di na nwata;Umu-ayi ndinyom di ka ogidi nkuku ulo atuworo akika dika ihe-atù nke ulo uku; Ọba-ayi ejuwo, nēweputa ihe nile di iche iche;Igwè ewu na aturu nile ayi nāmuputa nnù abua na ọgu iri nnù abua na ọgu iri, orú nnù na nnù ise orú nnù na nnù ise, n'èzí nile ayi; Anēboju ehi nile ayi ibu nke-ọma;Ọ dighi nitpú di na mb͕idi-ayi, ọ dighi kwa ọpupu di,Ọ dighi kwa iti-nkpu di n'amá nile ayi; Ndi ihe nāgara nke-ọma ka ndi ahu bu, nke di otú a:Ndi ihe nāgara nke-ọma ka ndi ahu bu, nke Jehova bu Chineke-ha.
Abù Ọma otuto; nke Devid.
M'gēme Gi ka I di elu, Chinekem, bú Eze;M'gāgọzi kwa aha-Gi rue mb͕e nile ebighi-ebi.
Kwa-ubọchi ka m'gāgọzi Gi;M'gēto kwa aha-Gi rue mb͕e nile ebighi-ebi.
Onye uku ka Jehova bu, Ọ bu kwa onye anēto nke-uku;Ọ dighi kwa ngwuputa-ala diri idi-uku-Ya.
Otù ọb͕ọ gāja ọlu-Gi nile na nti ọb͕ọ ọzọ,We gosi idi-ike-Gi nile.
N'ima-nma nke nsọpuru nke ebube-Gi,Na n'oké ọlu-Gi nile, ka m'gātughari uche.
Gi nile di egwu ka ha gēkwuputa;Ọ bu kwa idi-uku-Gi ka m'gākọ akukọ-ya.
Ncheta nke iba-uba nke idi-nma-Gi ka ha ga-ekwukwa,Ọ bu kwa ezi omume-Gi ka ha gēti nkpu ọṅù bayere ya.
Onye di amara na onye nwere obi-ebere ka Jehova bu;Ọ dighi-ewe iwe ọsọsọ, Ọ di kwa uku n'ebere.
Jehova di nma n'ebe ihe nile ekère èkè di;Obi-ebere-Ya nile dikwasi kwa n'ọlu-Ya nile.
Gi nile nēkele Gi, Jehova;Ndi-ebere-Gi nāgozi kwa Gi.
Nsọpuru nke ala-eze-Gi ka ha nēkwuputa,Ọ bu idi-ike Gi ka ha nēkwu okwu bayere ya; Ime ka umu madu mara idi-ike-Ya nile,Na nsọpuru nke ima-nma nke ala-eze-Ya.
Ala-eze-Gi bu ala-eze rue mb͕e nile ebighi-ebi,Ọchichi-Gi di kwa n'ọb͕ọ nile.
Jehova nākwagide ndi nile nāda ada,O nēkuli kwa ndi nile nēruda n'ala.
Anya ihe nile nēle anya Gi;Gi onwe-gi nēnye kwa ha ihe-oriri-ha na mb͕e-ya.
I nāsaghe aka-Gi,I nēwere kwa ihe di ihe ọ bula di ndu utọ me ka afọ ju ya.
Onye ezi omume ka Jehova bu n'uzọ-Ya nile,Ọ di kwa ebere n'ọlu-Ya nile.
Jehova di nso ndi nile nākpọku Ya,Bú ndi nile nākpọku Ya n'ezi-okwu.
Ihe di ndi nātu egwu Ya utọ ka Ọ gēme;Ọ bu kwa ntiku-ha ka Ọ gānu, we zọputa ha.
Jehova nēdebe ndi nile nāhu Ya n'anya;Ma ndi nile nēmebi iwu ka Ọ gēkpochapu.
Otuto Jehova ka ọnum gēkwu;Ka anu-aru nile gọzi kwa aha nsọ Ya rue mb͕e nile ebighi-ebi.
Tonu Ja.
Nkpuru-obim, to Jehova.
M'gēto Jehova n'ogologo ndum nile:M'gābùku Chinekem abù ọma mb͕e m'nọ nādi ndu.
Unu atukwasila obi n'aru ndi amara aha-ha,Ma-ọbu n'aru nwa nke madu, onye ọ nādighi nzọputa o nwere.
Mọ-ya nāpu apu, o we laghachi n'ala o si puta;N'ubọchi ahu èchìchè-ya nile alawo n'iyì.
Onye ihe nāgara nke-ọma ka onye ahu bu nke Chineke nke Jekob bu Onye nēyere ya aka,Nke olile-anya-ya dikwasi Jehova, bú Chineke-ya: Onye meworo elu-igwe na uwa,Na oké osimiri, na ihe nile nke di nime ha;Onye nēdebe ezi-okwu rue mb͕e ebighi-ebi: Onye nēmere ndi anēmeb͕u ihe O kpere n'ikpe;Onye nēnye ndi agu nāgu nri:Jehova nātọpu ndi-nkpọrọ; Jehova nēmeghe anya ndi-ìsì;Jehova nēkuli ndi nēruda n'ala;Jehova n'ahu ndi ezi omume n'anya; Jehova nēdebe ndi ala ọzọ;Nwa-nb͕ei na nwayi di-ya nwuru ka Ọ nēme ka ha guzo ọtọ;Ma uzọ ndi nēmebi iwu ka Ọ nēme ka ọ b͕agọ ab͕agọ.
Jehova gābu eze rue mb͕e ebighi-ebi,Chineke-gi, Zaion, gābu eze rue ọb͕ọ nile.
Tonu Ja.
Tonu Ja;N'ihi na ọ di nma ibùku Chineke-ayi abù ọma;N'ihi na ọ di utọ, otuto mara nma.
Jehova nēwuli Jerausalem elu;Ndi adọtara n'agha nke Israel ka Ọ nāchikọta.
Ha nile ka Ọ nākpọ aha.
Onye uku ka Onye-nwe-ayi bu, O nwe-kwa-ra ike riri nne;Nghọta-Ya enweghi ọnu-ọgugu.
Jehova nēme ka ndi di ume-ala n'obi guzo ọtọ:Ọ nēme ka ndi nēmebi iwu di ala ọbuná rue ala.
Werenu ekele za Jehova,Werenu ubọ-akwara bùkue Chineke-ayi abù ọma: Onye ji igwe-oji ekpuchi elu-igwe,Onye nēdoziri ala miri-ozuzo,Onye nēme ka ugwu nile pue ahihia.
Nēnye kwa umu-ugolo-ọma nke nākpọlu Ya.
Ya utọ:Ọ bughi ogwe-ukwu abua nke nwoke nādi Ya utọ.
Ihe nātọ Jehova utọ bu ndi nātu egwu Ya,Ndi nēchere ebere-Ya.
Gi Jerusalem, nāja Jehova;To Chineke-gi, Zaion.
N'ihi na O mewo ka ihe-ntuchi nile nke ọnu-uzọ-ama-gi nile di ike;Ọ gọziwo umu-gi n'etiti gi.
Abuba ọka wheat ka O ji me ka i riju afọ.
Ya n'uwa;Ngwa ngwa ka okwu-Ya nāb͕a ọsọ.
Ya dika iberibe achicha:Ònye gēguzo n'iru oyi-Ya?
Ya, we b͕aze ha:Ọ nēme ka ifufe-Ya fe, miri we rùe.
Jekob okwu-Ya,Nēgosi kwa Israel ukpuru-Ya nile na ikpé-Ya nile.
O mesoghi mba ọ bula otú a:Ma ikpé-Ya nile, ha amaghi ha.
Tonu Ja.
Tonu Ja.
Tonu Jehova site n'elu-igwe:Tonu Ya n'ebe di elu.
Tonu Ya, ndi-mọ-ozi-Ya nile:Tonu Ya, usu-ndi-agha-Ya nile.
Tonu Ya, anyanwu na ọnwa:Tonu Ya, kpakpando nile nke ìhè.
Tonu Ya, elu-igwe nke elu-igwe,Na miri nke di n'elu elu-igwe.
Ka ha to aha Jehova:N'ihi na Ya onwe-ya nyere iwu, ewe kè ha.
O we me ka ha guzo rue mb͕e nile ebighi-ebi:Ukpuru ka Ọ nyeworo nke na-agaghi agabiga.
Tonu Jehova site n'uwa,Unu ogologo anu-miri, na ob͕u-miri nile: Ọku, na ákú-miri-ígwé, na snow, na alulu:Oké ifufe, nke nēme okwu-Ya: Ugwu nile na ugwu ntà nile;Osisi nile nāmi nkpuru na osisi cedar nile: Anu-ọhia na anu-ulo nile;Ihe nākpu akpu na nnunu nwere nkù: Ndi-eze uwa na ndi nile di iche iche;Ndi-isi na ndi-ikpé nile nke uwa: Ma umu-okorọbia ma umu-ab͕ọghọ;Ndi-agadi, ha na umu-ntakiri: Ka ha too aha Jehova;N'ihi na emewo ka aha-Ya di elu, nání ya:Ebube-Ya di n'elu uwa na elu-igwe.
O we me ka mpi ndi-Ya nwere di elu,Iburu ndi-ebere-Ya nile otuto;Bú umu Israel, ndi di nso Ya.
Tonu Ja.
Tonu Ja.
Bùkuenu Jehova abù ọhu,Bú otuto-Ya nime nkpọkọta ndi-ebere-Ya.
Ka Israel ṅuria n'Onye meworo ya:Ka umu Zaion tegharia egwú ọṅù n'Eze-ha.
Ka ha to aha-Ya n'ite-egwú:Ka ha chiri egwú-otiti na ubọakwara bùkue Ya abù ọma.
N'ihi na ihe ndi-Ya nātọ Jehova utọ:Ọ gēji nzọputa chọ ndi di ume-ala n'obi nma.
Ka ndi-ebere ṅuri ọṅu-agha nime nsọpuru:Ka ha tie nkpu ọṅò n'elu ihe-ndina-ha.
Ka nbuli-elu Chineke di n'olu abu ha,Ka mma-agha nke iru abua di kwa n'aka-ha; Ibọ̀ ọ́bọ̀ n'aru mba nile,Ibara ndi nile di iche iche nba; Iji nkpọrọ ke ndi-eze-ha,Na iji nkpọro-ukwu ígwè ke ndi-ha anāsọpuru; Ime n'aru ha ikpé edere n'akwukwọ:Ihe mara nma ka ọ bu nke ndi-ebere-Ya nile nwere.
Tonu Ja.
Tonu Ja.
Tonu Chineke n'ebe nsọ Ya:Tonu Ya na mbara-ígwé nke ike-Ya.
Tonu Ya n'ihi idi-ike-Ya nile:Tonu Ya dika iba-uba nke idi-uku-Ya si di.
Werenu ọfufù opì-ike to Ya:Chirinu une na ubọ-akwara to Ya.
Werenu egwú-otiti na ite-egwú to Ya:Chirinu ubọ eji akwara kwe na ọ̀jà to Ya: Chirinu ájà nke anānu nke-ọma to Ya:Chirinu ájà nke nādasi udà ike to Ya.
Ka ihe ọ bula nke nēku ume to Ja.
Tonu Ja.